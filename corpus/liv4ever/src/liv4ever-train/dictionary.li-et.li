li
Kädkõks vētsiņțõb tämmõn neiku nēmiz pǟl.
Piņ vētsiņțõb tabārõks.
amāst lejāst veržõ
neiku ǭbõlēḑ veržõ
kīebizõks veržõ
kīlmast veržõ
kīlma käds veržõ
pāikal verrõ
Ikš veršt – vīžsadā sildõ – kuolm tūontõ vīžsadā tīedõzt.
Kaš vērgõb īri.
vergimiz līndamašīn
liņdi vērbikšõ
villõ vērbikšõ
jarā kǭgõn, sangdõ ver
vīerda jūokšõ
vīerda vallõ
vierkõks smērõ
Ver īeb vizzõ.
Ver tīlkõb neiku kȭļim (~ rǟstõd).
Ver um vizās, um pidāmõst pāikal tǟnda.
Suodā pǟl um jegāikš eņtš vier vallõn ulzõ.
Alā vallõ ulzõ tuoiz rištīng vīerda!
Se tuoi imūb sin vīerda.
Sǟl ta magūb eņtš vier sizāl.
Ma maksīz eņtš vierkõks.
Ma äb tǭ täm vierkõks jarā smērõ.
Vepšūb lānga spūoļstõ ulzõ vepšpūd pǟlõ, siz vǟndab kubbõ lāngakabāl.
Jālgad lǟbõd neme veņdžlǭdad.
Ne likīzt ǭjõ sizzõl seļļiz pūgdõb torī ja siz sǟlõz nei vēnkizt siedā.
venk, missõks kīerõ võib keijõ
Venk vȯļ pūstõ tīedõd, mūndakõrd vȯļ roudi venk ka.
Ta um minnõn nei jūsõ, ku mit samtõ äb vēļ astõ.
Ma vēļõb tämmõn jõvvõ riekkõ.
Veļūb tȭlaks ǭrõntõ.
Ta lǟb ǭriņi vēļagõm.
Vadān vȯļ vȯlmõst vēļa, sīepierāst ku izt vēļõt jo nei piškīži lešti vejjõ.
Minā um se piški veļ.
Mis sa vel äd tǭ?
Kaš vektūb īridi, vektõmõt äbvõi käddõ sǭdõ.
Võib vȱlda, ku ta āndiz muntõn veksõld pǟl eņtš alīzkerrõ ja sīekõks sadīz sizzõl.
vējõd akkimi
Tämmõn um vējõz.
brēțlizt vejmi
Lešti vejjõm vadāks līvõd vȯļļid oppõnd sǭrlizt kädstõ.
pǟlõ vejjimi
pūojsõ vejjimi
nei veitõ, nei ku kaš äb sǭ sīedõ
nei veitõ, ku kaš tabārõks jarā kāndab
nei veitõ kui kaš tabār pǟlõ
Se um veitõ.
Kaļdi vȯļ nei veitõ, ku sūormõd pǟl võiž jarā luggõ.
Sīejūs um kǭļdõd veitantõ lețkīel elementidi.
neme veisõks kațki īedtõd
vēšõd pǟl vȱlda
Veis äb ak pǟlõ.
Priš sīemnāiga, umārz, mis kōgiņ pīļõb, um pīļõsõ jarā veimõn.
Ne vegtõbõd min jeng tagān.
vegtõs täm tagān
Ma võtāb ne tubād vegliz.
veggi tūļ
veggi mīez
veggi brāndiļ
veggi neiku okš
Ma tǟnda väztiz.
Rištīng väzūb.
Min jālgad vȯļtõ nei jarā väzzõnd neiku jarā rabdõd.
Ku tuoi rištīng äb nǟ, um tuoiz rištīngõn tǟnda vedīkšõmõst.
Kašīd väuvõbõd.
Ni tuļ piški kaš ja väuviz.
1 pit = 4 vǟrpiļt = 8 legīļt
tǟdõlpanmiz vǟrt
Ta iz ūo mittõ vītõ kopīkt vǟrt.
Sa pīlõd tuoizõn pa vǟrgõks.
Sa ūod izānd vǟrgõz.
Ikš vǟrgõb tuoizõn.
Mäddõn lǭja vänkriz.
Ūška, boŗ vǟnkartõbõd.
Sa lǟd vǟnkartõs neiku ūška.
Siz ta ǟliz nemē lǭja ku vǟnkartõs.
väng makā
väng kard
pastāl paggiļi vändõ
snūorõ vändõ
Ta pietāb neiku sū vǟndab.
jūrõ vändõ
sizzõl vändõ
vāldiņ vändõ
vizzõ vändõ
Ta vǟndab immõr eņtš sūormõd mīnda.
vizzõ vändõ
Min nanā um jõvā pūolõ vändi.
vaņtlõb vändi
Ta väkkiļțõb kašpȯigõ.
vägvaldõ kȭlbatõ
Panāb līebiztõ, sittõ mǭ pǟlõ, siz vägtõb.
Ilmõ vägtõmõt äb kazā.
Mǭdõ vägtõb sitāks, mudāks.
Rištīng ka vǟgrõb mǭsõ.
Tūoizta vǟgõrtõd, ruļļõd tǟnda pids mǭdõ, äd ānda armõ.
Ta vazīņțõb immõr, bäs tīetõ vazīņtõb.
Ta vejūb vägāliži.
väggi sūr kaj
Ta väggi tǭž siedā mašīnõ sǭdõ
vazār alā lǟdõ
vazārõks rabbõ
Ta võtāb vazārt.
Vațō, kus ta tulāb!
Kaššõ vatīļțõb, ku võtāb sillõ läpš, mūotšõb.
Alā vatīļț tǟnda!
Mis um seļļi ažā, missõks võib mängõ, siedā võib vatīļțõ.
Sīe nīemõn sīndiz se vāški.
vaškizt vāņkad
vastūkspēḑi kȭrda
Mēg ūomõ kīlgõd vastūkst.
valstõn vastūksnikā
vastūkst andõ
vastūkst āndaji tuoimiji
õigizt vastūkst
Minnõn um āndamõst mūpõ vastūkst.
Vastūks vȯļ vajāg uks ǭikõn.
Ta lekš jarā min vastõst.
Lǟmõst um vastõpēḑõn, īdtuoizõn jo ležgõl.
vastõkuostāji tuoimiji
vastõ tūldõ
vālda mag vastõ päuvõ
Ta paijiz kaššõ vastõ karrõ.
Ta rabīz käd vastõ min kätā.
Sīlma vastõ silmõ ja āmbaz vastõ āmbazt.
Istā min vastõ!
Se āina um pǟpȯddimiz vastõ.
Pūoga astāb izā vastõ.
Sǟlõz attõ Ūdkilā vastõ sūod, mis sǭbõd nuttõt Nabāldõd.
vastõ andõ
vastõ jellõ
vastõ kǟdõ
vastõ kīedõ
vastõ killõ
vastõ kuostõ
vastõ lǟdõ
vastõ nūzõ
vastõ pallõ
vastõ pānda
vastõ piddõ
vastõ pīlõ
vastõ rõkāndõ
vastõ sǟdõ
vastõ tūlda
vastõ võttõ
Ta tulāb vastõ.
Tūļ um vastõ.
Tuoi äb või sinnõn vastõ piddõ.
Jegāīd tārpaliz nõv ma võtāb tienāndõksõks vastõ.
vastõ pūtõ
Brāndiļ minnõn um vastli.
Kis siedā vastlizt sīemnaigõ sīeb?
seļļi, mis um vastõ
Ku sīemnāiga um vastõ, siz äb või nīelõ, äb lǟ luoikõ.
Se irdistiz vastātõb kizzimizõn kui?
Nänt rǭntõd kēravīț vastātõb Sjögren ja Wiedemann sõnarǭntõ kēravīțõn.
vast īdt tūoizta
vārdiž kazzõ
Tikkiž um kazzõn vārdiž, naggiri äb lī ka.
Vaŗtõb, sǭrgõb ēņtšta, um vǭŗ alā.
Vǭŗõb ēņtšta: lǟb vǭŗõz, pīļõb vǭŗõs, tulāb vǭŗstõ.
Vǭŗõb ēņtšta kīlmast dekkõks.
Minnõn paldīņ um veitõ joudõ, sīepierāst irgõmõst vaŗīm midēgõst tīedõ, laz tīe läkkõ rǭziņ jed
ǭļaz varīkš
Sa ūod neiku vālda vaŗīkš.
sūŗ vārbaz
piški vārbaz
varāz ūomõg
varāli kievād
ūoņdžõl varāld
varāl vȱlda
Sīen pūojõks um vȯnd seļļiži ažḑi, mis izt ūot min varāl: mūzõ kūožõ panmi, intrigõd j.m.
tūl varāl
vied varal
vapsūd pōna
vapsõ pīkstõ
Vapsūd, ne ailõbõd tagān.
almõl gulmõ vaņțlõ
immõr vaņțlõ
ūd pǟl lebbõ vaņțlõ
vežīz sūkõks vaņțlõ
vändi vaņtlõ
Mikš sa vaņțlõd tāgiž?
Vaņțlõ sīlmadõks, alā tikkiž akkõ kädūdõks!
Ta vaņțlõb min pǟlõ pǟstõ jālgad sǭņõ, ildõst mǭzõ; piški vaņtlõb aldõst ilzõ.
Ta min pǟl nei vaņțlõb, ku ta mit siļmi äb kīer jarā.
Vaņțlõmõst, ku tuļ tulāb silmstõ ulzõ.
vaņțlimi mǭ pǟlõ
ēdrõm vāņka
Siz um lieudtõd vāņkidi, vaškiži vāņkidi.
vaņīmi sõzār
Vāņ, kus ta pīlõb!
Vāņ, kui sūr ta um!
Vanvanāst ne attõ sǭnõd eņtš nimūd.
Jālgadõks vantõb vied sizāl vadmaltõ, set strēmpõb mūndakõrd.
Vantõb ǭrõnd sangdõks.
Ku ta sīnda vantõb, siz ta kīskõb un dukārtõb, īdstīd dukārtõb.
Mäd lapstõn um võtāmõst nänt vanstpēḑõn ka eņtš vȱidamiz alā.
Ta vannõb siz, ku tämmõn um kītõmõst, se um tuod, ja nustāb kuolm suormõ ilzõ ja kītõb.
Alā van!
Ta vǭnõb.
Ta vǭnõb siz, ku ta kītõb: „Ah sa kuŗē!”.
jarā vandõt vǭlda
Rokkõ vandõb kǭjkõks, mingiz pūkõks.
vandõksõks vizāntõ
Vanbõn rištīng äb mūošta äb jõvīst tīedõ tīedõ, äb ka rovztkõks rõkāndõ.
Vīla vanbõb, ibūkst vanbõbõd, tikkiž vanbõbõd īdõkubbõ.
Se jǭra jo sugīz vanāst vannõ.
vanāmier kūolta jetmõd
Ku um vanā, siz istāb ǭj tagān.
Rokkõ vaļštõd padās kǭjkõks, laz ta jǭdõg.
vaļmõz umārz
vaļmõz vȱlda
Purdõd vȯļtõ vaļmõd.
vaļmõks sǭdõ
Kik pidīz rabtõb vaļmõks.
Tuoi nīnõ vȯļ sǭnd vaļmõks.
Sugūb īdtõkabāl kuordõ vaļ pigā.
Ta rõkāndõb valstõn vastõ.
Āmbaz valūb.
Rīndad al valūb.
jarā vallõ
jūrõ vallõ
mǭzõ vallõ
pǟlõ vallõ
sizzõl vallõ
Ma valāb īdstõ rīstõst tuoiz rīst sizzõl ja krūzõst vietā pǟlõ.
Neijen vietā valtõd!
Iļ käd äb tūoḑ vallõ tuoizõn brāndiļt potīļõst, siz jūoji āndab valājizõn iļ sīlmad.
Ǭŗad valābõd.
Vallimi um īend suoikõl.
valktõmt nǟdõ
Kougõn vȯļ nǟdõb valktõm.
Pițki, mis valktõb.
Izānd valdõb eņtš rovžti, kis at täm sullizt.
Kis võib tǟnda valdõ?
Piški vȯldsõ um opātõmõst un valdõmõst.
Tīe ukš vāldižpēḑõn!
vāldiž sūkõks
vāldiž vȱlda
Se ikš tutkām vȯļ vāldiž.
Sīkrõg kilās um pǟgiņ vāldiž jȭgța.
Polākõz kūldõb vanātǭți nīžidi vāldiž sūkõks.
Ma äb sǭ tämstõ vāldiž.
vāldiņ īedõ
vāldiņ kīerõ
vāldiņ laskõ
vāldiņ liggõ
vāldiņ lǟdõ
vāldiņ pästõ
vāldiņ sǭdõ
vāldiņ tīedõ
mīelstõ vāldiņ
Ukš lǟb vāldiņ.
Ni lekš rīḑlõmi vāldiņ tegīž.
Ma sai sīestõ rǭstõ vāldiņ.
Ma äb sǭ tämstõ vāldiņ.
Ta tīeb minnõn vǟrõd vāldiņ.
Ta äb tīe eņtš käd vāldiņ: äb tǭ rǭdõ andõ.
vāldiņ neiku lind – lind ju vizās äb ūo
vāldiņ ibūkst
vāldiņ uksõst sizzõl murdõ
Vāldamīedõn rǭntõz iz ūo mīel pierrõ.
nei vāldad tikkiž ku lum
vālda mag vastõ päuvõ
Mis um vālda, se um knaš, pūdõz neiku lum.
vālda pǟva
Sǭbõd eņtš valdõz ulzõ.
touvõ vald
Vald um sin kädsõ, sa ūod se tīedaji.
Tierād valāmi, valād tierād kuoțšt ulzõ rīst sizzõl.
Kaš vakțūb, kui võib tämmõn pǟlõ ailõ.
Ta vakțūb mīnda.
Ta um vakț allõ.
Ta sǭb pidtõd vakț allõ.
Pēgal ja sidāmi suoŗm, se um vaksā.
Vakāmǭ – kakšsadā kakškimdõ vīž siļpūdõ, nul koma kuolmkimdõ seis hektarõ.
Ikš vakā um kūž sīekõ, bet īds vakās um vȯnd kim kiļmõ.
Lǭja vajūb.
Neiku mǭn alā vajjõn, äb nǟ, äb kūl.
aim vajāgõmiz pierāst
vajāgõl vȱlda
äbvajāgli
Minnõn um vajāg tõrmidi.
Sīe vȯļ vajāg kõuriz tutkāmõks.
Kēļ ei ambõd vaizõ.
Laz se īegõ mäd kǭd vaizõ.
Ma ei kǭd pū vaizõ.
K. Stalte saggõld kȭlbatõb vaitsõņḑi.
vaitõks pierrõ
Täm sõnān um vaitõks.
Sīen um vaitõb täntõks.
vaitnikād käd kouți
Vaitigid minnõn īd pūnda sūolõ!
Kuoig sai jarā vaitõd.
Vaitimizõl vȯļ „ȯ” tǟtimi.
ūdāigast vaitāiga
Siz tuļ pitkā vaitāiga.
Paldīņ äb ūo mingizt tīedõ, minnõn um seļļi vaitāiga.
ilmõ munt kīeld vaitabbõ
dūobõd vait
vagūd vait
Mašīn kǟb Vǟnta ja Kūolka vaitõ.
Paldiņ lekštõ lambõdõn jālgad vaitist lebbõ.
Se nägțõb kvalitēt vaitõ.
Ne äb tīetõ vaitõ jemīņ sīest.
Vīž mīnus kuolm vait um kakš.
līti vait
pitkā vait
Nīemõn um pitkā vait.
Sa said täm kädūd vaistõ vāldiņ.
kūolimiz vaisõ
mǭ ja touvõ vaisõ
Ne vȯļtõ jõvād sõbrād eņtš vaisõ sīe Hildaks.
Kuoštrõg um Irē ja Pitrõg vaisõ.
Ta vāinõb tūoizta rištīngtõ.
Mis täsā vāinõb?
Sitā vāinõb.
ītimiz vaindõkst
sitā vāina
Tūndõb sitā vainõ.
Pandõkst opātõks um vaimli, agā ma um lejāli.
Rǭntist āt kūž vaimliz mõtkõks.
vaimi põzāg
Piņņõn at piškizt vaimizt ambõd neiku kirrõd.
Vaimi veis, lāška nai.
vaimi ēļ
äbjõvā vaim
jõvā vaim
vaims joutõm
mäd vailõ
Līvlizt vailõ sugīz rovžti.
Amād irdõkst vailõ tūgtimi um amā äbjõvīm.
kuodād vailisāina
vailizǭrõn tagān
munt vaildõst ulzõ nūzõ
mäd vaild
mäd vail
rov vail
Ku äb ūo tõvā, või siz kītõb vaigā.
Kīen um vaidzig, se um sǟdiji, tuoi um tuļļiji.
jarā vaidõ
rǭdõ vaidõ
tāgiž vaidõ
ulzõ vaidõ
Vaidõb īdtuoizkõks mingi ažā ulzõ.
Ma vaidõb eņtš ibīz ulzõ sin nīemõ vastõ.
Sa vȯļļi vaidõn nāizta.
āigad vaidimizt
naggiri vagtõ
vāgiž neiku sukā
vāgiž pīlõ
vāgiž vȱlda
Vāgiž!
Um istāmõst vāgiž.
Bet mis sa vagāmīez laz tīegõ.
Kis āndab, se āndag vagāmīels.
vagāks īedõ
Eggiļ vȯļ nei vagā, iz kūl mitīdtõ.
Pētõrgrād ležgõl rõkāndõbõd pigā nei īž vaḑād.
Kakš-kuolm päuvõ vantiz vadmaltõ.
eḑḑi vadmõl
; taggi vadmõl
vaddõl lǟdõ
Ma pǭlab, kis võib mīnda vadīņțõ.
vadāl kǟdõ
Vanāst ka naizt vȯļļid kǟnõd vadāl.
vadā kīedõd
vadā kuoț
vadā pierā
vadā sū
vadā tībõd
vaddõ vieddõ
Vaddõ viedīz kakš mīeztõ.
Ne äb võitõ ēņtšta vabāntõ.
vabāilā muzēj
Kis tīedab, kui tīekūožõst se vabāks päzzimi um!
Vā, kui knaš!
Vā, kus um!
Se um va päkā.
ūdmǭsõ
ūd pǟlõ
utāb neiku piņ
Rebbi utāb.
Mõtsātikā utāb.
Piņ utāb nīemõ.
Piņ utāb nīemõ pǟlõ.
Piņ īrgõb uttõ.
ūtrop pǟl mīdõ
Kalāmīe varā päzīz ūtrop vazār alā.
Piņ um utāji, kis pǟgiņ utāb, vȭrõzt rištīngt jõvīst utāb.
Ūškad attõ ne ūškad, kis jāmstabõd, vīrizt, ja ma um nǟnd set nēḑi, kīen um se kõlā-kõlā trīp pi
Ūsõd skruļļiz skrõuvõz, siz nei knaššõ pīļizt ilzõ pȯsk pǟl, izt pīļõt mǭzõ.
Ta minnõn uskūb siedā tīedõ.
Ta uskūb jumālt.
Ta īeb uskõm mīnda.
uskõ vaidõ
Nīemidi uŗīņțõb.
Midāgõst urmtõb.
Īeb dullõnõks, ūrmastõnõks, väzzõnõks.
Seļļi urm um, tīeb īdõkubbõ.
Piņ urīkšõb.
Ibbi urīkšõb.
Piņ urgtõb.
Mis sa urgtõd piņņõ!
ēņtšta urgtõ
jarā urgõ
Ma ūrgõb täm jedstõ.
Ne īrgizt urgõ.
Tītštiji ūrgõb mõtsõ.
Ta ūrgiz tästā neiku tuļ tabār allõ.
Kēņigtarā urgõ pigātagā jemīņ äb ūo.
Sūolvež õvūb leb paņ ūrgõd.
Urbiņțõb urbõks mingizt rīstõ.
Uppõrtõb rǭdõ, uppõr sǭb immõrkouți lastõd pids bēnkidi.
Uppõr lǟb immõrkouți.
ibīzt uppõl pānda
Ku puŗŗõd tǟdõd at, siz um sudmaļ upātõs.
Upāntõb lǭja jarā.
Rebīzõn vȯļ upāndõmõst jarā.
Rovzt upāndizt.
Tubā upāndiz jõugõ sizzõl.
upāldõst vāldiņ võttõ
Ku upākieuž um jālgad immõr, siz set tripīņț īds kūožõs trippiņ-trippiņ.
Ibbi um upāl.
Ma um neiku upāl, mit kuskõz äb sǭ lǟdõ.
Vanāst saitõ ūožlōdad tīedõd; pū sai lǭgstõd lǭigi, ja lǭigi lǭgstõd kant sai jarā tovdõd tazī
Jumāl Ūoņõz
Pūol ei ūoņdžõlõks.
ūoņdžõl varāld
ūoņdžili kastūg
ūoņdžili keņžlimi
ūoņdžili tīe
ūoņdžili ud
Ūomõgtēḑ um sūr ja sieldõ.
Attõ ūomõgpūoļizt tūld.
ūomõgpūol īedõ
Ūomõgiņ kūlõb keggõ.
Jõvvõ ūomõgt!
Mēg ūom rāndalizt.
ūoļtõksõ andõ
Vanbizt ūoļtõbõd iļ lapst.
Mašīnõn um vajāg jõvvõ ūoļtimizt.
Tämmõn um jõvā ūoļtimi.
Ūoļtõ lapstõn kengmidi jalgõ ja ǭriņi sälgõ, siz vel sīemnaigõ amā nädīļ pǟl, se iz īț ūo kievām
Ta um nänt ūoļtiji.
Kis um jūodiji, jūodõg ūoļimizõs.
Ta ūoļikšõb iļ jǭrad.
Duņtšõks ūoļikšõb seļļizt ažžõ.
Jumāl jeddõnēji ūoļikš
ūoļ alā võttõ
ädsmingiz ūoļõ andõ
ūoļtõ piddõ
Duņtšõks ūolõb.
Spitš pūlka um ūoldõd nei, ku ta um spitš.
Vīļan at ūogõd ja kalādõn at ūogõd.
Vīmban at ūogõd; sīedsõ vimbḑi võib sǭdõ ūogõ kurkõ.
Ibīzõn – āndab ūoḑõrt, kaggiri.
Jak ūoḑõr; ūoḑõr panāb sizzõl.
Nei īž äb ūo tieudtõb vanātǭţiz jemā nim.
Se tīe um uņțapāj tīe.
Ma uņštiz jarā.
jarā uņīkšõ
Ma uņīkšiz jarā, neiku un sizzõl ei.
Kalāmīed eit ūņdigõ.
mūodrig uņ neiku ibīzõn
vizā uņ, äbvõi ilzõ sǭdõ
ūnda nǟdõ
unstõ ilzõ ajjõ
unstõ virgõ
Sinnõn um seļļi uņ neiku okšõn.
Uņ lekš jarā.
Se sõnā unīz jarā.
Ta unīz sõzār kītimiz.
Lēba um ūnd.
Umžlānga vȯļ vērbikštõt lānga, umbõltõb lānga, pīenti lānga; lināst vērbikštõt ja pierrõ kīerdõt v
Mag um umštõn.
Lǭja ummiznikā ētiz kuolm vȭrta.
Ni vȯļ ummõtigid õigi sīlda.
Ma ummit sinnõn kītiz, bet sa izt kūl.
Ummistõks um se, mis um min eņtš.
Ummi um min eņtš.
Se sǭb täm ummizõks.
Tämpõ ta umīțõgid iz tul.
Ta umīț siedā iz tīeda.
umbõ lǟdõ
umbõ vīdõ
jūrõ umblõ
Mingi rištīng ka um umbi; pigā-tagā mīelstõ vāldiž.
Lapst at umbizt – äb kūldõt.
umbiz riek pǟl vȯļļijid
umāļi kazatõ
pǟva ūm
alli ūļ
iļļi ūļ
ūld puņtšõ ajjõ
ūļi jamstõ
ūļi nūolõ
Tämmõn at ūld vel jemā sēmḑaks.
Vanād ibīztõn attõ allizt ūld jo pitkād.
Rattõ kȭrõdõn at uļīd.
Kui ašīd, nei uļīd.
veksõld ulzvȯstāmi
eņtš sīdõ ulzvȯstõ
siedaig sǭņõ ulztunnõd rǭntõd
rīndad pǟl at ulzrabbõmd
Līvlizt ulzõētami kǭrandist barōnõn mingizt kazzõ iz ānda.
Āigalīed ulzõāndajizõks sai nimtõd Emilij Štāler.
ulzõ ajjõ
ulzõ andõ
ulzõ arrõ
ulzõ astõ
ulzõ eitõ
ulzõ kazzõ
ulzõ kēratõ
ulzõ kītõ
ulzõ klõkšõ
ulzõ kuoŗŗõ
ulzõ laskõ
ulzõ lǟdõ
ulzõ nǟdõ
ulzõ nägțõ
ulzõ opātõ
ulzõ rabbõ
ulzõ sīedõ
ulzõ tūlda
ulzõ tūodõ
ulzõ vaņțlõ
ulzõ vīdõ
ulzõ vȯtšõ
ulzõ võttõ
Ta tuļ ulzõ.
Ta pieksāb tuoiz ambõd ulzõ.
Ma vaņțlõb, mis sīest tīestõ ulzõ tulāb.
Bīedrõb vȯļ sūr, kus viedīz vīļa ulzõ ja pūoļțiz ibbiztõks.
kakš periōdlizt ulzāndamt
Või ne vȯlkstõ nei ulvīțõ jūonõd.
ultīedõ tīedõ
ūlõks īedõ
ūlõks tīedõ
Sa ūod ūlõks sǭnd!
Se vȯļ sǟl nemē ūlõdkuodās.
Ullõ vȯļ väggi lem ja knaš āiga.
Ikš pīgõz um ullõ.
Piņ ulūb.
Mis sa ulūd!
Sǟl um nei īž neiku ulkuodās.
Polākõz ulātõb jõba lōda aigõ sǭņõ.
Ma ulātiz umārzpūzõ.
kätā ulātõ
Ma ulātõb tǟnda, või ma sǭb käddõ.
Ulātõ tǭks pūladīdi.
Lapst ūlastõbõd.
Lūomõz, kis um kierdi, ūlastõb.
Jūobõn īrgiz ūlastõ.
Sīegid pierāst lǟb rieggõz ūlastiz jeddõpēḑõn.
nänt ūlastõmiz pierāst
ul ažā
ul piņ
Ta īeb ullõks.
Ta tīeb mīnda ullõks.
Jemān set kõrd vȯļ tǟnda uktāmõst.
ilzõ uktõ
ilzõ uktõ
vastõ ūkšõ
Ūkšõbõd mõtsās.
Ta jetīz sīnda uks tagān, sa amā īe sǟl kikīzt.
Ta panāb uks krämpõ.
Ku nägțõb ukstā, siz ta äb tǭ sīnda.
Ta viskūb uksõst ulzõ, ku mittõ äb sǭ nǟdõ.
ukkõlēmizt killõ
ukkõ lädõ
ukkõ vīdõ
Jengõd kalāmīed lekštõ ukkõ.
ukkõ lädõ
kierdizt ukkijizt
Kǭŗapaint ūiņtõb.
uimõ võttõ
Uigtõb, tīeb tämmõn uidõ, algõ ta rõkāndõg nei.
Ta uigtõb lapstā.
Mis sa tǟnda uigtõd
Uigtõb uid-uid-uid-uid, nei mēg lapst lekšmõ.
Ta ūigõb, ku uid um.
Läpš ūigõb minstõ.
Alā uigõ!
uidõl īedõ
Algõ mēg sǭgõd uidõl.
uidloppõn mīez
uidloppõn rovzt
Mis sa, uidloppõn, täsā rõkāndõd!
uidloppõn vȯlmi
uidõ tīedõ
uidõ mȯistõ
sū un sīlmad uidõ tǟdõd
Kus siedā uidõ võib pānda?
Ta äb tīeda midāgõst uidstõ.
um seļļiži, kīen um uid tuoiz pǟlõ vaņțlõ.
Min uid um lebbõ saddõn.
Mõtsa ūgõb.
Mier ūgõb.
Tōvaz ūgõb.
Kūorad ūgõbõd.
Tūļ ūgõb kūoršõns.
Teddõr ugārtõb.
Rištīng äb pīļ pāikal, ta ugārtõb, likūb īdtõ likkõmõst.
mõtsā ūgandõks
pīentõ udvīmõ
Ma um neiku ūdstõ sindõn.
kovāltõb, tǭb ūd pǟl tīedõ, mõtlõb
semḑi ūdõ
Ma ūdiz vietā leb marlõ.
Ūd vied lebbõ!
ūdõ peppiņdõks
Ma ūdõb leibõ
Ǭj ūdõb jõvīst.
Lēba ūb ǭjsõ.
Kuoig tūtštõb, ku um ud āiga, ku äb ail tuoiz riekkõ.
pǟ ja jālgad tutkāmõl
Minnõn vȯļ tīe tutkām pūol.
Ne teitõ tutkām.
Ku sa midāgõst vȯtšūd ja līedad, sa sǭd tutkām käddõ.
tutkām tulāb pǟlõ
tutkāmt sǭdõ
eņtšõn tutkāmt tīedõ
Tämmõn um tutkām jūsõ.
Vȯšiz minnõn tutkām jõvā līb jūsõ?
Mis sa siz tǭd eņtš tutkām tīedõ?
sovā tutkām
tutkāmst tutkām sǭņõ
Perri kūor tutkām īeb.
Tutīļ um, kis pǟgiņ tǭb magātõ.
Tūrskavõrgõdõn ātõ ne võrgõ sīlmad sūrimizt; ne äb ūotõ īž nei sūrd ne võrgõd.
tūrgidi eitõ
turdõn, maitõn, äb ūo riktig
Sūr kūoršnõg allõ jegās tūrsõ vȯļ kīetõbkūož.
Ku läpš äb kūl, siz skūolmēstar panāb laps tūrõ, siz tämmõn um uid.
ainõ tupūksõ pānda
ilzõ nägțõ tuoddõks
Se um sulā tuož.
Sīe kõrd vȯļ tuož kalāmīedõn.
Se ei tuodkõks.
tūorõz pū
tūorõz vȯzā
tūorõz lejā
tūorõz rõk
tūorõd sõnād
Um lēmõst jemmõ tūoņõl sǭtõm.
Se rǭz tūoņõ vȯļ.
vīž tūontõ
Mǟngizmõ seļļiži ja tūoliži mǟngidi.
tūolapūol jougõ
tuoizpūolstõ Väntõ
tuoizpūolsõ Väntõ
Ta lǟb tuoizpūolõ Väntõ.
Līediz pǟgiņ nēḑi, mis vȯļt pǟlõ īenõd tūoitõgõst.
Tūoita min ūonidi!
tuoistõnd sizālõ
Agā tuoistiz ma mõtlõb, ku set se äb ūo min pierāst väggi pitkā riek.
tuoimõl sǭdõ
Ta um sǭnd tuoimõl lipšāmizõks.
Kui se vīļa lǭțimi kuoigīs tūoimõb?
Lugdõbrǭntõz um tuoimdõt alīzskūol ežmizt klasūd pierāst.
Pigātagā tikkiž āigalīed tuoimimiztīe ei min käddõ.
1933. ā. sõvvõ āigalēḑ sai vīdõd Jālgabst Irēl Kǭrli Stalte tuoimimizõl.
tūoigõks kattõnd siedā sūodõ ja sǟdõn jellõn pǟlõ
vastõkuostāji tuomiji
tūoizta riekkõ kǟdõ
Se um tuoi ažā.
tīedõ tūoḑõ
Siedā äb tūoḑ pūtõ.
Hidroplānõd tūoḑizt lindõ set pids seļļiži kūožidi, kus attõ sūrd viedūd.
Sǟl äb tūoḑiji jālgadõks märrõ tīedõ.
alīzkerrõ tuodstõ
Ma tūob eņtšõn būoḑštõ leibõ.
Ma tuņḑšlõb tǟnda.
Ta tūnikšõb vastõ, strīḑõb vastõ, äb tīe.
tundtõbõks sǭdõ
tundtõbõks tīedõ
Hāpsalus ma sai tundtõbõks ka līvõkīel Matteus evangēliumõks.
Ma tūndõb tǟnda.
Ta tūndõb neiku eņtš kätā (~ eņtš suoŗmi).
kilmõ tundõ
lemḑi tundõ
Kajāgõd võibõd tundõ, ku līb tōvazt.
Tund neiku eņtš kuonnõ!
tumšõ krāsõ
tumšõks mǭļtõd
tuļļi āiga
tuļļi vež
Zup um tuļļi neiku tuļ.
Ma tīeb sin tuļīzõks – või ārmaztimizõks agā tulkõks.
Sa ūod nei tuļļi ailiji, neiku dadžād sīnda siskāks.
pīkstiji tuļļi
Tämmõn um tuļīzt.
Tuļļi sadīz jarā.
Pǟvaļikki pāistiz väggi tuļīstiz.
Vȯļ seļļi tūļi āiga.
kiļgi tūļ
tūl allõ vȱlda
tūl käds vȱlda
tūl vǭŗs pīlõ
tūlstõ ulzõ kīerõ
Tūļ um vastõ (~ jõvāst kilgstõ; ~ kurāst kilgstõ; ~ perīņ).
Pūgõb vil tūļ.
Ku Sūrmier um tūl allõ, siz Piškimier um vagā.
Tūldõ äb ūo mittõ rǭz.
Tūļ viedāb lebbõ.
Tämmõn um tūļ pǟsõ.
Pǟ um täuž tūldõ, tūļ pūgõb lebbõ.
Se um tūlstõ võttõd, seļļi nīekõ.
Kis tūldõ kīlab, se tūldõ nītõb.
altõb pirgkõks tul jūrõ
pīkstõb tul ilzõ
viedāb tūlda jūrõ
viedāb zēvõlõks tul ilzõ
võtāb tul jūrõ
neiku tuļ tagān
Tämmõn um tuļ piergõs.
Ta tämmõn tīeb tūlda alā – seļļi, kis tūoizta slikți rõkāndõb.
Ta um vȯnd tulsõ un viedsõ.
tulzõb, īeb punīzõks
Se kațki um seļļi tulzõn neiku vȯlks paizõn.
Sin ta kil rabūb mǭzõ neiku tūltouvõ.
Ne at tūltouvõ nīžõd.
Ne kǟbõd īdskubs tūltouvidi nīžõmõs.
Vȯļ tūltõmõst sīemgõd sieldõks.
saksād sizzõl tulmi Līvõmǭlõ
tulnaigās peislõ
Tūllūdõd, kus um seļļi nei ku piezā; se pū äb kazāt, sǟl vīļakaz äb lī; mäd krīkõdõn vȯļ, kõ
„Piški katkismus” E. Vālgamā tulkõms
ulzõtunnõd tulkõmidi lebbõ rõkāndõs
Tulkõb, ku tuoi äb mūošta.
Tulkiz Pizā kestār Jāņ Prints eņtš pūogadõks.
Saggõld vȯļ ka tulkõmõst līvõ kīel pǟl.
Kilās um tulkaj.
Punni kik katūks pǟl – se kītõb tulkajjõ.
Ku tulkaj līb. se jellõ tulstõ palāb.
Riggõ sizzõl um suggõn tūlkaggiŗi.
Ma lǟb tämmõn tulkõks.
Sidām īekõb un klopūb sizāl, neiku tulīnõz līb sizāldõst ulzõ.
Guŗkõn um pǟgiņ tūlēdrõmi.
Tūlēdrõmt ka um vajāg.
Tūldiz tūlsõ groudidi.
aigõ tūlda
mǭzõ tūlda
tāgiž tūlda
ulzõ tūlda
vastõ tūlda
Se brik um tund Sīkrõgõl aigõ.
Sǟl um seļļi aerodrōm, kus tulbõd mǭzõ ne helikopterõd.
Sa tulād neiku salāj īezõ.
Tulgid, neitsõd, vaņțlõmõ!
Ta tuļ ulzõ tūlõ.
Alā tul min sīlma alā!
Āmbaz tulāb vāldiņ ja tulāb ulzõ.
Ukš tulāb vāldiņ.
jeddõ tūlda
kaggõlõ tūlda
pǟlõ tūlda
Izānd tuļ tämmõn pǟlõ.
Ta tuļ minnõn neiku viedām kaggõlõ.
Sīemnāiga tulāb tõurõz.
tulbõ sõvvõ
tulbõ tallõ
tulbõ päuvši
tulbiz ȭdõn
tulbi jag
tulbiz nädīļ
nei ežmis zilbsõ, kui ka tulbižis zilbiš
Tulbis sa vȱida ēņtšta min riekstõ!
Sa īed tukkõm, sa tukūd īdstīd.
tūimaks sǭdõ
tūima tierā
Mis akkõb vastõ, um kīlma, ta um tūima, äb ūo smekīg.
pīpõ tūgtõ
kūoršõn tūgõb
lamp tūgõb
pīp tūgõb
kuodā tūgõb
Kīend vež tūgõb.
Lēba tūgõb.
Mis um tuļļi, tūgõb.
sūr tubāneḑḑi
tubāneḑīz ukš
tubāneḑīzt tīedõ
tubā läb
tubā nūrka
tubā pȭrand
tubā laggõd
Tubā um nei kīlma ku sigā taļ.
Rǭntõd attõ tubā pǟl.
tubā katūks
tšūžõ vāgiž kūora jūs
Mis sa tšūžõd sǟl?
Sāina tšūžõb.
Neiku tšūžõb katūks pǟlõ.
Pan pǟl, mis ūdõb, tšūžõb.
tšužīņțõd tämmõn
Sa vāgiž tšužīņțõd täm kūora jūrsõ.
Kis tǟnda tšūžiņțõb, ma äb tīeda.
Ta tšurūb.
Ta lapstā tšurīņțõb.
Tšupā um jo piški, barā um jo sūr.
Vietā tšuļpõb, siegūb.
Ta tšuļpõb vannõ sizāl kädūdõks.
tšubīņțõb azūmtõ pīemdõks
Lēba īeb tšougõnõks, knaššõ ouklizõks.
Tšorkõb mingiz pūkõks pids paņņõ naggiri, laz läkkõ mǭ, jõugõ jarā.
Naggiŗi tšokīņțõb pīenõks kapīņțõbrōdaks.
Mǭdõ tšokārtõb läbḑõks, angkõks.
Tšokārtõd tǟnda ilzõ.
Kaņki tšiukstõb munā sizāl.
Vȯzā tširīkšõb pan pǟl.
Zīḑ tšinkstõb eņtš ažā jedstõ maksõ.
Suorkõz tšīkstõb.
Rattõd tšīkstõbõd, ku äb ūotõ võidtõd.
Kaņkizt kǟbõd räukõs ja tšīkstõs tšīk-tšīk-tšīk.
Umārz tšärkstõb ambõd allõ.
Sa tšärkstõd umārzt.
Sūrd tšäkīd attõ dadžān.
Kūjad līedõd tšäbīkšõbõd tūl kädsõ, jālgad allõ.
Kīela tšäbīkšiz ja gräbīkšiz.
Īd piškīz tšark võib jūodõ.
Švakkõ rištīng lǟb īž eņtšõks lougõ tšampõs, tšampõb.
Ta tšammõb, siegūb viļļõ nei, kui äb ūo riktig.
Ta tšakārtõb tuoizõn jarā lūomõ.
Lapst tšabīņțõbõd.
Se sugīz sin tšabīņțimiz pierāst.
Alā tīe mingizt tšabīņțmizt!
Tšabbõ jõ äb või kūlõ.
Ta um īend seļļiz tšabāks.
Tšabān tšabā rõk.
Piņņõ tsõsīņțõb mingiz lūomõ pǟlõ.
Tsīsõb rejāks vīļa kubbõ, tīeb piškizt siltǟdõd.
Tsimmõrmaņõd vȯļtõ jemīņ kuoig pǟl.
Sa tsīļõd ja vakțūd salliz midāgõst.
Alā pan eņtš pǟdõ tsīlpa sizzõl!
Ta smēkõb tsigāridi.
Nei jennõ tsigīņidi neiku tēḑi pǟsõ likūb.
Ku sinnõn pȯdūb, siz rištīng tsīešõb.
Siedā mitikš äb või tsīešõ.
Ta tsēņõb tūoizta rištīngtõ; rištīng um täm mīel pierāst.
Ikš tīedõz – kuolmkimdõ tsentimettõrt.
trūvõb täm pierāst
trūvõb täm tagān
Ta trūvõb eņtš izzõ.
Trusūb ǭrõn, miklā pū trusūb jarā.
trumpõb, lǟb trumpõm
Pan trump iļļõ!
Pū trūḑõb.
trǭņ kard
trǭņ makā
kubbõ trǭkõltõ
Rištīng, lēḑ trītšõb.
Rištīng trītšõb irmstõ, kīlmast.
Lūomõz tripīņțõb pīenõstiz jālgadõks, tripīņțõb īds kūožõsõ.
vikārtõ trīkõ
Tǟnda trīetsõb ulzõ jedspēḑõn.
Ma tīeb trikīdi.
Rištīng trēpīļțõb, riktig äb või lǟdõ.
eņtš jaļgi trǟmpõb
midāgõst trēmpõb jālgadõks
Mis sa trēmpõd tǟnda!
Tratsīņțõb tūoizta, pietāb tǟnda.
Gregāmǭŗapū um väggi seļļi trapšā pū.
traņņõ nǟdõ
traņīdi sīetõ
Traņād, ne at ne miedlinkiz izād.
Lūomõztõ trānkõb jedspēḑõn.
Irmkõks set trānkõb.
jo tõvvõ
tõvstõ rǭz vȯļtõ märgõnd
tõuristiz vȯstõd
sūr tõuk
Mikīļ tõrg Sasmagās
Ta tȭratõb tȭraks laijõ.
tȭratsepļõ kittõ
tȭratsepļõ lǭțõ
Pigā jegā perīmīen vȯļ tȭratsepļā.
Ēņtšta tõmšlõb, vingõrtõb, või ta võib, või äb või.
ilzõ tõmbõ
jarā tõmbõ
kubbõ tõmbõ
mǭzõ tõmbõ
ulzõ tõmbõ
vizzõ tõmbõ
kīeta tõmbõ
Ta um tõmbdõb un liktõb.
Ta lǟb ja tȭmbõb täm mǭzõ.
Vež tȭmbõb ulzõ sīe sūoliz.
viļļõ tõmbõ
Ta tȭmbõb ammõ, mis sǭb käddõ.
Mingizt ažžõ ta tȭmbõb aššõ.
Tõmblõbõd, kis um jo veggi.
salliz tõmbiji
Va Sūr Pētõr vȯļ sūr tõmbiji.
Ku appõn mǭŗidi sīeb, ambõd īebõd tȭlzaks.
Sū īeb tȭlzaks.
ǭriņi tȭlatõ
Tȭlaks tȭlatõb kurnõ.
Tõkšlõb, tabāltõb, äbvõi riktig rõkāndõ.
tȭitamizt täutõ
Ta tȭitab tīedõ näntõn nīnidi.
Ta tȭitiz andõ sīe rǭntõ.
Ku ta tõitõn um, siz ta āndab.
kuolmõs tǭžõs jellõ
Baļkõ tovūb kirrõks.
Ikš kaņț vȯļ tovdõd laiglimizõks.
Sugīz sūr tōvaz.
Tōvaz pūgõb, vǭdstõb lūnda.
mingizt touvõz nustõ
nemē touvõst mǭzõ saddõn
lagdõ touvõ alā ~ lagdõ touvõ allõ
Didžā vaņțlõb touvõzõ.
Seļļizt äb ūo, ku rištīng touvõ sǭb.
Ta tūndõb ēņtšta nemē seismis touvõs.
Tourõks tourõb.
Toupõb, rǭziņ set võtāb ja tīeb tämstõ, jovstõ, vīļastõ, laz ta kōgiņ tīekõg.
Ānkartouvõ nutāb trossõks.
Rǭziņ tǭrpiņțõb nei, ku ta ju kōgiņ tīekõb.
Ku tīeb tortõ, um amā šūmõmõst.
kuordõd toppiļdõks kǟngad
Toņņõb, rikūb jarā.
Se sandrok um toņ, minā seļļizt toņņõ äb tǭ, minā tǭb vieddõlt.
roudi tǭmi
eņtš tǭmiz pierrõ
1923. āigastõst Līvõ rānda skūoliš eņtš tǭmiz pierrõ sai opātõd līvõ kēļ.
Toļ oukst viedāb šōt lebbõ: grūžõb toļ oukõ sizzõl, siz võtāb šōt iļ toļ tutkām immõr.
maksõ toļļõ
võttõ toļļõ
Ikš tīedõz – kakštuoistõn toļļõ.
Ta vȯļ kuolm āigastõ tǭlareizõs jarā pasouļõs.
tǭla āiga
Minnõn vȯļ iļ tǭla vīž lāmbazt.
Būolgõd ja irēmǭŗad kazābõd tōkiņ.
būolgõd tōka
pǟtigmõd tǭgõz
Tǭgõd jemīņ attõ, mis sǭbõd pandõd jougõ, laz kalād algõd päzzõgõd lebbõ.
Se tīeb tǭgidi min rieksõ.
Se vȯlks väggi tǭdõb.
Ta tǭb eņtšõn ūži kengi.
Ma tǭb maggõ, äb sǭ magātõ.
Mis sa tuoizõn tǭd, se īžeņtšõn tulāb jeddõ.
Tō, mis se um?
Ta tīrõb tǟnda birštõks, tīeb pūdõks.
Kaņdi, lūomidi tišīņtõb, algõ läkkõd dūobõd sizzõl.
Kež um jarā tirpõn, pȯddõsõ tirpõb.
Īr tirīkšõb, ku äb ūo kūolõn.
Sīe kuoig tīp vȯnd se brik.
tinni tabā
Sa tīngad tammõn jūrd paļļõks.
Sigā tīngab nanāks mǭdõ.
Mǭ um sigā tingdõd.
Tiļbil – siedā vītõ lōlab.
Ma tīltab vietā sin pǟzõ mingiz tīlka.
Linād tillõbõd.
Pīsk tīlkiz ulzõ.
Vež tīlkõb leb katūks lebbõ.
Rǟstõd jūr at kilmõnd sūrd tilkõd.
mittõ tilkõ
Neiku miersõ ikš tīlka: kadūb jarā.
Ta mittõ tilkõ äb võtā sūzõ, mis um jo veggi.
Ta iz kīt mittõ tilkõ.
Ta äb tīe tīedõ mittõ tilkõ.
Liņdi tilīņțõb kažīs kūožis vied sizāl, nēḑi ligtõmõt äb sǭ.
Lind tīkšõb.
Piškizt līndõd tīkšõbõd.
Mis sǟl tikšūb?
rǭ tagān tikšlõ
vastõ tikšlõ
Ne tīkizt tīedõ eņtš tīe nei jõvīst, kui ne igāniz mūoštizt ja sȭitizt.
Ta tīkõb siedā, mis tämmõn tīkõb.
Īdõn tīkõb jemā, tuoizõn tidār.
Tikkiž um kȭrdal.
Tikkiž palīz jarā.
amā tikkiž ulzõ oksnõ
Ta āndab tikān ainõ.
Ta sīetõb tikkõ āinaks.
tijālizõks tīedõ
Ta ei tijāld.
tijā mer
tijā neiku vanā kū
Kus tijā kūož, sǟl pūtõb.
Min mag um väggi tijā.
Ta tuļ tǟnõ tijād kädūdõks.
Ta tuļ tǟnõ tijā neiku vīžkopīk.
Ta rõkāndõb tijjõ rõkkõ (~ tijḑi sõņdi).
Ta tīeb min tijāks, saņțõks.
Minā um nei tijā neiku svȯrkõz.
Minā um nei tijā neiku saņț kuoț.
Mitikš pǟva sa äd ūo tijā.
Ma tigtiz āirõd vastõ laijõ.
tigmõd dõŗžtimi
tigmõdnǭgõ palātõm
Sa tigūd stok vastõ ukstā.
Sa tigūd, laz ne vǟrõd pīlõgõd vizās.
Ta mīnda pūolsǭņi tigūb.
Ma äbvõi täm pǟlõ tiggõ.
Ma tigūb (~ nojūb) vastõ sainõ.
Ma tigūb stok pǟlõ.
Võid tiggõ täm pūolõ.
tiggõ tīedõ
tiggõks īedõ
tig makā
tig mēļ
Bīskop tuļ kēņig jūstõ tig mīelkõks kuodāj.
tieutõbõks tīedõ
evangēliumõ tieutõ
Näntõn Jumāl sõnā äb sǭ tieutõd jemākīels.
tieutõ sǭdõ
ma sai tieutõ
Sīejūs um tieudzõld kǭļdõd veitantõ lețkīel elementidi.
tieudzli kīel kõrdõlpanmi
tieudtõbõks tīedõ
tieudtõb āigal
Āigarǭntõd tekstiš um tieudtõb vaņdi sõņdi.
Minā tǭb tīedõ sinst ežmiz ja pierīz tieudmīe.
äb tīeda, neiku sigā pivāpäuvõ
Sa tikkiž tīedad iļ täm (~ tämstõ).
Kis siedā tīedab!
Tīeda ni!
Ma äb tīeda äb īedõ, äb päuvõ.
Nei jen sa tīedad neiku sigā pivāpǟvast.
Ma tǭb sǭdõ tieudõ.
Ma āndab tämmõn tieudõ, laz ta tīedag tīedõ.
Se jõvīst vȯļ tieudtõb.
Se īeb mäd tieudtõb.
Set jumāl touvõsõ tīedab, mäddõn um mēļ piški.
Ta tīedab leibõ tīedõ; kis ju mūoštab tīedõ, se tīedab, kui tǟnda um tīemõst.
sǭdõ elementārliži tīetõkši
tieud akadēmij
tīetõ andõ
Ta sǭb tīesiņtõd.
tierritõ vīțõ
Tierrit pǟlõ!
Tīerovz jelīztõ nurm pǟlõ.
Tīeratõks!
tierāb pȯiški
tīera vīž tūontõ
Nei tīera ku kirrõ tierā.
Tǟnda pāikõb, tīeb tierrõks.
Nēši papīeris um tīera nädīļ tīe.
Kanā līediz tierrõ.
Īd tierāks kanā äb ūo sīend.
Kamā pierāst kīetiz vȯddõr tierḑi.
Jǭrapēgõn um sizāl tierā, mis rovzt at sīenõd.
Ma viedāb tierrõ.
Ta tīepõb vastõ, ma äb tīe.
Sa tienūd sīe jedst.
Tiennigid eņtš nūoŗi sõzaŗi!
Pǟgiņ tienāndõkši amādõn.
intransitīv tīemizsõnā
transitīv tīemizsõnā
ilāli tīemi
Anni sai Vǟntas jõvā tīekūož.
Rǭdõ võib toupõ, laz ta jo kōgiņ tīekõg.
Vejmi um amā āiga vȯnd väggi tǟdzi līvõ rov tiegūs.
knaš tieg
izā tieggõ
kūoḑõn izā tieggõ
Kaļḑi mitikš jemīņ kuonnõ äb tīedslõ.
Tīedsliji rēkiz iļ vȭlga protsentidi.
Ikš tīedõz – kakštuoistõn toļļõ, kuolmkimdõ tsentimettõrt; āigizt tīedõdõks pūḑi.
tīedidi ajjõ
Tīedõz tagān īeb.
Ta jetāb eņtš tīedõd.
Äb nǟ mitīdtõ tīedõzt.
ilzõ tīedõ
iļarrõ tīedõ
murtõ tīedõ
suoļmõks vizzõ tīedõ
tīedõ tīedõ
tundtõbõks tīedõ
sīldan vaitõd vizzõ tīedõ
laz īegõ tīemõt
Mis ma tīeb sīe jelkõks paldīņ?
Ta tīeb minkõks seis brīnõmtõ.
Ma äb tīe mittõ kärmizõn slikțõ.
Alā tīe tuoizõn pa jennõks!
Ta tīeb jālgad vāldiņ.
sūorantõd tīeāiga
jālgad-kädūd attõ tīedõ tǟdõd
nei jennõ tīedõ, ku īeb rujāks
nei jennõ tīedõ, ku võib ēņtšta lǭigi kīskõ
Tīe um pūol pǟl, tutkām pūol.
Jegāl āigal um eņtš tīe jarā tīedõd.
Se um tīend tīe lǟlamõks.
Ne āt tīesõ jaggõ võttõnd kil nõvkõks, kil ka tīekõks.
Ma iz pīl tīetõ.
Ta neiku sigā tīngõb, tīeb sigā tīedõ.
Ta um nei eņtš tīe sizāl, ku mittõ nannõ nīskõ äb ūo aigõ.
Ta äb tīe mittõ tīe langõ.
Ta äb tīe tīedõ mittõ tilkõ.
Tīe äb ūo kõps.
kuodā tībõz
vadā tībõz
nemē tībis vȱlda
Lind eņtš pūogad panāb tībõd alā.
Mēg ūomõ sin tībõd allõ – ku attõ joutõmd rovd ja um seļļi jõvā rištīng, kis āndab kūož, vǭŗ.
Ūž Testament
Vanā testament
tērdõt āiga
Pǟgiņ rǭdõ tēriz jarā.
Alā tēr!
Se rištīng ibīzt pa jennõks tērõb.
Said eņtš pǟ min kurkstõ tēritš ulzõ.
kädkõks tēriņtõ
lekš puskūdõks tēriņtõm
Sa tēriņt tǟnda minstõ!
tergiļ ilā
sizzõl teppõ
vaizõ teppõ
sūdõ vizzõ teppõ
īd kūož pǟl tempõ
lēba temp
vȯzā temp
Naggiri tēmpõb tempõks.
Piški immõrgoutlimi temp.
jālgad alā jarā tempõ
Tēmpiz vȯrūks mǭ sizzõl.
pīenõks tempõ
vizzõ tempõ
nǭțidi tempõ
Motšiņõ sǭb temptõd.
Midēgõst tēmpõb vizzõ.
Ta tēļõb ēņtšta jemāndõks.
Ni set um teļļõmõst, ku sǭb mǭzõpēḑõn.
Mis teg teļļõt tīemõ?
Ma tēļõb broutšõm mǭlõ.
kiellõ teļļõ
Minnõn um teļļimi jeddõpēḑõn oppõ.
Tektār, sīekõks täutõb vietā või vȯltõ pittõ või botīļõ.
Aŗšt vȯļ kūoḑõn telefon jūrs.
Minnõn vȯļļi telegram.
Teidõb, suggõbõd teid sizzõl, jarā teidõn.
Mis tēg, jarā teidõnd, sīdš vȯtšõt!
Sa ūod neiku tei min nǭgõ pǟl (~ neiku tei min pǟlõ pandõd).
Panād ja akūd neku tēḑi tapād: kniukt! kniukt! pēgalõks.
Nei kōgiņ tǟnda tegīņtõb ku ta um riktig.
Kanā tebīkšõb, lǟb dūobõ sizzõl, artõb dūobõ jarā, tebīkšõb.
teātõr nägțimi
tävdnǭgõ palātõm
kūjõks täuž āiga
Kalāmīed viedābõd ulzõ kalāks täuži võrgidi.
Täuž tegīž neiku kuoț.
Nei täuž, ku mȯlmõd tutkāmõd īdskubsõ.
ažād, mis mäd vail āt täutõd sǭnd
Kolhoz sugīd iz täut eņtš āigastplǭn.
Äb täut mīeldõ, äb täut rǭdõ.
täutõd sǭdõ
Ma tǟtab tǟnda tǟdõks, nei ku se rīst um täuž täutõd.
Tämmõn äb täud rǭdõ.
Äb täud käddõ!
Täudõb!
Läb kīlmatõb vizzõ, sǟl kuņštnikā tǟtõb nēḑi rūožidi.
Ma tǟtõb tǟnda, kui tǟnda tīedab, mis se um pa ažā.
Ta um tästpūold perīņ.
Ta lekš tästāpūoldõst.
Tästā joug sǭņõ um ikš kilomētõr.
Ma tämmõn täpūb set.
Sa täpīkšõd tämmõn, tämmõn um āndamõst tāgiž.
Mis pǟl ta tǟntõb?
ilmõ tǟntõkst
tǟntõkst iļ īeldõm
Mis Lōrm nim tǟntõb?
Ta tulāb tǟnõpūolõ.
Tǟnõsǭņõ ja jemīņ äp.
Ta tulāb tǟnõ.
Ku sa siedā äd sīe, siz tänkt ambõd vaigõ!
lānga tutkāmõs tänkõ
touvõs tänkõ
Ta tǟnkõb, ta um ilzõ pandõd, laz ta tänkõg.
tämpiz pǟva sǭņ
Ma tǟmikšiz Anītazt, laz võtāg sīņõz.
tam oksād
Tǭmõd kazābõd.
eņtš tǟdzitõ kǭtõ
1934. ā. āigarǭntõ kēļ um jõvā tǟdzistiz paŗīm.
tǟdzi vȯlks ka
Amā tǟdzi vȯļ liestād ja sīļkõd vejmi.
tǟdõlpanmiz vǟrt
tǟdõl pānda
Suž paņ siedā tǟdõl.
Se lekš vietā tǟdõks.
tazzi pū
tazzi mǭ
tazzi vīļa
tazzi mīez
Tazāntõb, tīeb tǟnda tikkiž knaššõ tazīzõks.
Mǭdõ tazāntõb, jovḑi, nei ku ta um īdlimi, tazzi.
kuņtš sa līd perīz pīentiz rǭ jarā tazāntõn
tazābāļkõd radļimi
Naiztõn um tašk kädsõ.
Naizt tarīkšõbõd.
Arāgõz tarīkšõb.
Sēļtab, tarūb võrgidi.
Kȭlbatigid aigõ tārpalistiz.
tārpali kuņšt
Se võib vȱlda tārpali lugdõbrǭntõz.
Ma tämmõn äb tarm andõ.
vȯnnõ tarmõ
Tārmõb, laz ta jo kougõn tīekõg.
Ikš tārmõb, tuoi äb tarm siedā ulzõ kītõ.
sǭrlizt tarā
strǭțist tarā
vȱrdist tarā
īd vȯrdkõks tarā
, kǭd vȯrdkõks tarā
Min tarā um vigād vail.
mǭzõ tappõ
Ta tapāb neiku teijõ: pēgal allõ pidāb, ulzõ äb sǭ.
Traņād, nēḑi miedlinkizt tapābõd sigžõ mǭz.
Lapst taplõbõd.
Piņīd taplõbõd.
Lūomõd taplõbõd īd tuoizõks.
Se piški, se um kuņā; um nǭļa vaņțlõ, kui se ikš piški taplõb amān sīe kuolmõn vastõ.
pietli tapārtõks
um tapārtõmõst
taņgõd vailõ võttõ
Sa ūod roudizt taņgõd vaisõ.
Lēba um tammõn.
Mǭ um tammõn.
Taļšpivād āiga
Taļšpivād pūolpǟva
taļšpivḑi piddõ
Ta tei Taļšpivādõks vȯltõ.
Tämmõn lījid Taļšpivādõks kǭzgõnd.
Lōrm tǭļõd palīzt.
Ta tei taļštõ tubā.
Kalād lǟmatõbõd tallõ.
Tallõ, bet sõvvõ āina ja vīļa talkis, kȭlbatiz rieggidi.
rištõ iļ takā
tajā mǭ
Um seļļi mingi taim, mis kazāb jǭras.
Taibõdakš, se panāb kukkizt ērškõd pǟl, paņņi lindpȯigḑi ka.
tarā tāibaz
Ta ajīz taibõ pistõ mǭ sizzõl.
Vermlinki līndiz tarā taibõ tutkāmõ.
patūd tāgižkīerimi
Ma vaņțlõb tāgižpēḑõn.
Ta īrgiz ältõ jaļgi jeddõpēḑõn ja tāgižpēḑõn.
jedspēḑõn ja tāgiž
tāgiž andõ
tāgiž astõ
tāgiž kutsõ
tāgiž likkõ
tāgiž maksõ
tāgiž rabbõ
tāgiž tūlda
tāgiž vȯidõ
latīņ kīeldõ pǟzõ taggõ
Tagāb vazārõks pids laktõ.
mȭkõ taggõ
õbdõ taggõ
ulzõ taggõ
Rōdast tagāb ažḑi.
Tagāb kabaļi ulzõ.
Vanāst vȯļtõ tagdõd vikātõd.
Ēņõz tagāb.
ibīzt taggõ
rattidi taggõ
Lǟb ibīztõ tagām, um panmõst rōdad jūrõ.
Ta tagīz neijen ibīži.
tagīztutkām kukīļd
taggi kȭr
Kalāmīed īdstīd pidīztõ eņtšõn kūjastõd lešti tagāvarāks neiku algõ vȯlgõ siz liestād pūtõks.
tagārspēņ tāgiž
tagārspēḑõn lǟdõ
Min piškīz piņ vīž sōna tagānõz.
Ta võtīz sīe ažā tagānmaks pǟl.
Tubā tagāndõst tuļ ulzõ.
uks tagānd
nūrka tagānd
tagānd saddõ
sāina tagān
īd tuoiz tagān
min tagān
pitkād pūojtūld tagān
Ta lekš pūd tagān.
Bokād tagān täm palg ei ärblimizõks.
Lānga pugtizt nõggõlõn tagān.
tagān īedõ
tagān joudõ
tagān kizzõ
tagān kūldõ
tagān mõtlõ
tagān tīedõ
tagān vaņțlõ
tagān vȯtšõ
tagān kǟdõ
Pierrõ īeb sūr ärb tagān.
Ligīd jeds, ma tulāb ildīņ tagān.
Kǟ minnõn tagān!
Mēg ūomõ sinnõn tagān kǟnõd.
jeds ja tagān
Kīela um tagān.
tagān īedõ
Lēmi tuoiz kilgõ jougõ ei tagān.
tagāmaks pǟl
sāina tagā
sǟlga tagā
sǟlga tagā rõkāndõ
tagā ajjõ
tagā lädõ
Rištīngõn um tabbõmõst, kuņtš ta sǭb tieutõ, mis se um pa ažā.
ilzõ tabbõ
ibīz tabār
tabārt liktõ
tabārt eitõ
tabārt jālgad vailõ tõmbõ
Lūomõd ailõbõd, tabār sǟlgas.
Ta ailõb, tabār jālgad vaisõ.
Tabār um mǭsõ, ku um uid.
Mis sa kǟd min tabārs?
Kis piņņõn tabār nustāb, ku mittõ ta īž.
Täm se kūolimi, se um tabāndõks.
Tabāltõb, kis äb või sieldõ rõkāndõ.
Ta vaitõb tabākõ – īeb tukkõm.
Kaļāj šveisõb kubbõ rōdad.
Ta sīeb švakkõ, se äb ānda jõvāmtõ.
Ta um nei jennõ švakkõ, ku ta äb sȭita jemmitõt.
Vȭita šūmõb; ku tīeb tortõ, um amā šūmõmõst.
Ibbi īeb šūmizõks, ku um jarā ailõn.
vied šūmõd
šūmõs vȱlda
Kațki kūož šūlõb īdstīd, äb või kuostāntõ.
neiku štork
Štak vadmõl jūstõ lǟb pīel jūrõ.
Ta um eņtš muzīktõ štemmõn nei, ku ta võib spēļõ.
Pletīzõr, se set štepsõltõb sāina vaizõ sillõ.
Kūolka šprottõd
Lind špõrkstõb tībõdõks.
Miedlinki ka špõrkstõb.
Špǭsõb, se um kui jūokõb, tīeb naļļõ.
Šōt sidāb līst immõr vizzõ.
Mǭ pūol šossejt pids Sīkrõg vigīdi gārbaņi um pǟgiņ.
Šoksõ um kūžkimdõ kabālt.
Rištīng rǟkõb, siz ta šnukstõb.
Ma sidīz šnūorõd suoļmõ.
Īed knaššõ, mis sa nei šnärbõltõd jarā!
Um mingi tabā või šlūik.
Pids jeiõ šlūtõb, ailõb un laskūb jeddõpēḑõn, laz jālgad īž ailõbõd.
ikš seļļi jõvā šnapt
šnaptõ jūodõ
Ma set rǭžki šnaptiz, bet pǟ um dullõnz.
Vȯzā īeb šnärbõlõks, jarā īedtõd ouklimi.
Tīedizmõ īds kūožõs šlīpõr kīldidi.
Lǭja ǟlõb, šlēngõb īdõ kilgõ, tuoizõ kilgõ, až sa kīļta laintõ broutšõd.
Ūod jūobõn, šlēngartõd, lǟd šlīnga-šlǟnga.
Pids lieggõ šļäkīņtõb.
Ta šļäkīņtõb sūkõks.
Ta sūdõ tijāld šļäkīņtõb.
Šlaktād raļļizt vȯzzõ.
Šlagzeit – kurā kilg pǟl, jõvā kilg pǟl.
Škirūb mingiži ažḑi, naggiŗi, jegāikš zort eņtš kūožõsõ.
Škīnkõb – jõvāst sidāmõst āndab.
Škinktõd ibīzõn ambidi äb vaņțlõ.
Kustõ spīḑõb lebbõ, um škīrba.
Se škīelõb, sīlmad vaņțlõbõd kilgõ.
Ta škīelõb iļ ab.
Ta um škīel, ta škīelõb, vaņțlõb vändi.
Škērõdõn attõ kakš pūoldõ.
Nǭțidi škērõb pīentõks.
Kīen äb ūo mūdõ, se duņtšõks škērõb; kīen um ēviļ, se kast sizāl škērõb.
Pids šīnidi vīerizt tramvajd.
Šīmpõb tūoizta, agā tuoi sīnda šīmpõb: sa burlak, sa zvēr, sa mops.
Ǭj äb viedā, šībõr äb ūo vāldiņ.
Ku sa mīd un andõltõd tuoizkõks, siz sa šeftūd.
Šǟrmõn um vālda kǭra.
Sa eid šärlakõks rujāks.
Ta um rujā šärlakõks.
Ta kūoliz šärlakõks.
svȯrkõ āina
svȯrkõ lamātõks
Svȯrkõd sīebõd ja rikkõbõd ammõ, mis set sǭbõd käddõ.
Knaššõ svīļpõb, neiku muzkant sviļpõsõ lǟb.
Pīenti neiku sviļp.
Piedāgõn, kūzõn um svik.
sizzõl sveitõ
Jovḑi äb ūo sizāl riktig svarrõ.
Svarā um midāgõst, mis um vērtig.
Täm sõnādõn um svarā.
Suž kīskõb.
Ma neiz sutā.
Až ūod sudūd siegās, siz kouk näntõn īņõ.
Laz suž sīnda tõmbõg!
Ku sa iļ sud rõkāndõd, siz ta tulāb ka.
pīemdõks sutīņtõ
Vȯzā sutūb lougõ, lougõ pīemdõks.
Minnõn um jõvā sūtäuž, ma ārmakstõb siedā eņtš lapst pierāst.
Sa lugūd min sūtäuži.
sūrvadā kuoț
Vanāst vȯļļid set sīļkidi vejjõnd sūrvadāks.
Siz vȯļļi vȯnd nei jennõ nēḑi aņgõŗi, ku vȯļ kīskõn sūrvadā kuoț kațki ja aņgõrd tikkiž lekštõ.
sūrslõ eņtš joudkõks
Ta sūrslõb.
Alā sa sūrsõl!
Rištīng sūrslõb eņtš pǟl, kui ta sīe tikkiž um tīend.
sūrslēbas vȱlda
Sūrpǟ äb kūl, mis tämmõn kītõb, ku tuoi äb või midāgõst kītõ.
sūrõleibõ lǟdõ
Sūrnõggõlõks nõgļiz sukți.
Kis teitõ sūrmõdmȭkidi, ne jo võtīzt vīerda.
Ta vȯstīz tallõ mõtsāst pūḑi ja sõvvõ vīž nänt eņtš sūrlǭjaks mūzõ pūolõ jarā mīmõ.
sūrkabālõks laskõ
sūrkabālt lǭțõ
Kik sūrdab kaņdi.
Amād līndõd sūrdabõd, breḑḑõbõd.
sūr rištīng
sūrim jagū
Sūr tienāndõks!
Hidroplānõd tūoḑizt lindõ set pids seļļiži kūožidi, kus attõ sūrd viedūd.
ēņtšta sūrõks tīedõ
apātõkst suotkõ
leibõ suotkõ
mǭzõ suotkõ
sävvõ suotkõ
jālgad alā suotkõ
suotkloudõ suotkõ
Ta suotkūb jālgadõks leibõ.
sūormõd pǟl luggõ
sūormõd pǟlõ vaņțlõ
leb sūormõd vaņțlõ
tundõ nemē eņtš vītõ suormõ
suormkõks nägţõ
Sūormõd: pēgal, eḑḑisuoŗm, sidāmi, nimtimi (~ kūldakāndaji), piški-Ants.
Tämmõn at pitkād sūormõd.
Tämmõn äb ūot sūormõd pūdõd.
Sūormõd sõvlõbõd tīe tagān.
Tämmõn sūormõd sõvlõbõd, ku äb ānda tuoizõn armõ.
Ta iz liktā mittõ suormõ.
Ta mittõ suormõ minnõn jūrõ äb pūt.
Īž Pizā Kāpbergõd sūoŗši jūokšõb viššõ sǭrlizt vīerda.
Kīel kõrdõlpanmi nēši lugdõbrǭntiš sūornõb autorõd kēravīț ītiztõmizõks.
suormtutkāmst ulzõ immõ
paņ suormtutkāmõdõks sūolõ
paņ īd suormtutkām sūolõ
Siz rāndalizt jednikād lug pagāstõs vȯļ amtiz sūorantõd.
sūomõ-ugrõ kīeld
sūomõ duņtš
sūomõ kēļ
vizzõ suoļmõ
Sūoļmõb langõ, kīeta, kui tīeb suoļmõks vizzõ.
Suoļm um vizzõ viedāmõst ja vāldiž tīemõst.
Ma sidīz šnūorõd suoļmõ.
Ma viedāb suoļm vizzõ.
Ma tei sūoļmõd vāldiņ.
sūoļi seļtõ
kaļdi sūolõ
vȯzzõ sūolõ
Zup um sūoli neiku tuļ.
Naizt īrgist suoimlõ.
Ta sūoimõb tūoizta äbjõvād sõnādõks, lamūb.
suoikõl īedõ
Tūļ um īend suoikõl.
Vallimi um īend suoikõl.
Sūoḑõb rištīngtõ pūoga pierāst.
Ta sai lǟlamstiz sūoḑtõd.
Suoḑīkšõb īd tuoizkõks, äb kunāgõst või tuoizkõks jõvīstõ kubbõ sǟdõ.
Tämmõn vȯļ piški (~ sūŗ; ~ lǟlam) sūoḑ.
suoddõl lǟdõ
suodāld tūlda
suodāl vȱlda
Min pūoga um suodādīenasts.
suodā pǟl vȱlda
suoddõ kītõ
suoddõ piddõ
suoddõl lädõ
Suodā tikkiž rikīz jarā.
lēba sumār
Mittõ sumārt äb ūo sūzõ pānda.
ragdõ sumār
viksāaini sūo
Pemp um pitkā ǭdõz sūo, ulātõb Īrast pigātagā Irē sǭņõ.
jarā sullõ
kubbõ sullõ
ulzõ sullõ
Ta mõtlõb, kui ta sulūb jarā, nei jõvā ta um, kui ta võib midāgõst ulzõ libīņtõ sin kädstõ.
Lum um jõvā jarā sullõn.
līvlizt kubbõ sullimi lețliztõks
sūliz saddõ
sulgõ sǭdõ
jarā sulātõ
razzõ sulātõ
roudõ sulātõ
Tämpõ um sulā.
Lǟb sulāks.
Nēḑi um suitõ.
Ta sadīz suiliz mǭzõ.
Ta äb ūo suiliz saddõn.
Ēstlizt at mäd sugveļīd.
kõŗ suglimi
Mēg ūom suglist.
mittõ suggõ
mittõ sugīd
Se äb ūo sugīd nei.
Äb ūo sugīd.
Sugīd võiji minkõks rõkāndõ.
jūrõ suggõ
Knoušõld suggõbõd jūrõ.
Sīen alz sugīz ikš agā tuoi ouk tegīž sizzõl.
Sugīz sūr tōvaz.
Mis täs sugūb?
Sīen um suggõmõst.
Až kuoț sugūb ouklizõks, siz tǟnda võib paikõ vizzõ.
anekdōtili suggimi
äb set sugāndõksõkst
vȭrõmǭ sugāndõkst
Siedā ma äb tīeda sug.
mȯlmõst sugst
Līvõ kīelsõ nimsõnān um set ikš sug.
līvõ sugst
Līvlizt at sūomõ-ugrõd sug.
Pīl vāgiž, alā sūdž tūoizta rištīngtõ!
Ta lǟb sūdžõm tūoizta rištīngtõ.
Pȯis sūdlõb neitstõ.
Ne sūdlõbõd.
Joug sū um tõvā.
piški knaš immõrgoutlimi sū neiku pūmpar ouk
sūr laigā sū neiku krupān
sū vāldiņ neiku krupān
sū vāldiņ kūldõ
perīņ sūdo rõkāndõ
sūdõ andõ
sūdõ brūjkõ
sūdõ piddõ
sūdõ vizzõ pānda
īdstõ sūstõ
pivst sūzõ jellõ
sūst sūzõ
äb võtā mittõ sūzõ
magḑiz sūkõks sīedõ
pūol sūkõks
neiku īdstõ sūstõ
Sū īeb tȭlzaks.
Sū jūokšõb vietā.
Sū lǟb neiku sudmaļ.
Ta rõkāndõb, nemē sū vǭtõb.
Sin um sū neiku sandrokkõ täuž.
Pidā sū vāldiņ, laz kärmi tulgõ sizzõl!
Pan sū vizzõ!
Pidā sū vizās, kärmizt līndabõd sizzõl!
Sū um vizās neiku pierz.
Alā sa kultõ eņtš sū jarā, sū ju ka kulūb!
Pidā eņtš sūdõ (~ kīeldõ)!
Ne rõkāndizt neiku īdstõ sūstõ.
Mis sa ajād eņtš sūstõ ulzõ! – Mis rištīng mõtlõb, siedā äb või ammõ rõkāndõ.
Ta rõkāndiz pūol sūkõks, knappõ võiž mȯistõ, kūlõb set, ku bobīkšõb.
Se vȯļļi seļļi sūkõks naizpūoļi.
Jõvā sū, se um sūŗ rõkāndiji.
Kis um sūŗ rõkāndiji, pietāji, sīen um laigā sū.
Kis rõkāndiz pǟgiņ, kītiztõ, äb ūo sū pǟlõ saddõn.
Se um minnõn sū pierrõ – mis um kievāmstiz rõkāndõ.
ilzõ stulzõn jālga
Rǭziņ strūḑõb ažā, ku pīļõb kažīz sizāl.
Ǭrõn, jel īdstīd strūḑõb ja mǟrgandõb jarā.
Sa laskūd, um tīemõst nei, ku sa strǭipõd.
Äb ūo strǭipõn nǟdõ.
Ma äb ūo strǭipõn kūlõ seļļizt sõnnõ.
strǭdõb neiku okš
Mõtsās strǭdiztõ lǟlamtõ tīedõ.
Sa ūod jarā väzzõn, až sa ūod kōgiņ strǭdõn.
Ku lǭja sǭb munt strīpõ, izā āigõb vietā.
Strīnkõd attõ magḑõd.
Strīkõb vikārtõ.
Īedtõb ažād, nēḑi amḑi um strīkõmõst.
Strīkõks strīkõb vikārtõ.
vastõ strīḑõ
Ma strīḑõb sinkõks, ne strīḑõbõd kǭdskiņ.
Ne strīdõbõd nei, ku ibūkst līndabõd.
Jarā jūobõn strēpiļtõb, jālgad lǟbõd vikā-väkā.
vizzõ strempõ
Ta strēmpõb liegā sizālõs, pids lieggõ.
Āina, vȱlgõd võtāb vastõ un strēmpõb vizzõ.
Ta jelāb siedā tīedõ strēkiņ.
Kǭrli vel vȯlks sūr strēk lovāl vientõn.
Streijõb mǭzõ āina või sīemnāiga.
Kuoigīd strandõbõd.
sǟl tegīž ikš strandiz, nei um kuoig vizās.
Nei pȯdūb, nei stõukstõb neiku mingi kīskõks.
Tuoi stǭstõb tämmõn, mis ta äb ūo nǟnd, kūlõn.
stǭdõb mǭ sizzõl
Bīetõd attõ stǭdtõd.
Pubḑi stǭdõb vaggõ.
Sīemnāiga stǭdõd, nēḑi stǭdõb.
Vȱlgõd vȯļtõ ullõ stirpõs.
Stipriņtõb rištingtõ, tīeb priššõks un joudzizõks.
Ta spēļõb stikkõ fijolõks.
Stērkiļtiz krǭigidi.
Stērk īeb glumāks.
Seis kubīkmettõrt um kim stērõ.
Steņūb, ku pȯdūb sizālõs, pa jennõks sīend.
Stempiļtõb stempiļi pǟlõ kǭrtõdõn.
stedīļ, kus novātõ ibīži
outobus statsij
rōdariek statsij
Istīzmõ statsijõs, vȯdlizmõ.
Se äb ūo rištīng, se um spūok.
Spūok seļļi kǟmõrz um.
Ta kārtab spūokstõ (~ spūokidist).
Nurmõ sai ka tīedõd spūok, īrmatõks; ta likūb tūlkõks, siz um irm.
Ibbi sprõukšlõb.
Kengmiži sprǭdžõb vizzõ.
jarā sprǭgõ ~ mǭzõ sprǭgõ
Rištīng sprǭgõb nǟlgastõ, või ku seļļi vigā um.
vizzõ sproužõ
Sproužõb midāgõst tuoiz jūrõ vizzõ mingiz ažāks, naggõlõks.
Ǭrõn sproužõb vizzõ.
Rištīng, jelāj sprõukšlõb midāgõst ulzõ, neiku aļdždi ētab.
Doktār mīnda spritsūb, spritsūb mingiži aiņḑi nǭgõ alā.
Sprīt laskūb mǭzõ, siz līb pūol pūŗaztõ.
spritsidi andõ
Kaļdi springõb: priššõd kalād, rǭžki repțāb sūolõ pǟlõ, algõ īegõ slikțõks.
Seļļi, kis mõtlõb, mis võiks tīedõ ja kui võiks tīedõ un äb tīe, sprēkõb.
Kakš rištīngtõ sprīezõb īdõkubbõ, mis tīedõ.
Päp spreḑīktõb.
Päp rõkāndõb, nei ku spreḑīktõ kītõb.
Jei ka sprāigõb kațki.
Sprāiga sizāl, pōkõb kațki.
Pļärā spõrkšlõb.
Spǭŗõd sǭbõd nustõd ilzõ.
Tūoizta spīțõb, tīeb mis äb ūo tīemõst.
Spīțõb rõkkõks.
spīț pierāst
Spitšūb – tīeb spitšīks.
kubbõ spitšõ
Rǭžki suormõdõks tei täm lānga seļļizõks spitšīks, pīentiks.
Sa ūod ikš spitskõ rištīng.
Ta spiōntõb tuoiz pǟl midāgõst.
Min vanāǟma vel um nǟnd nēḑi spīkrõbidi, mis umād vȯnnõd rāndas, kus um vīļa pīlõn sizāl.
Ne spīetõbõd.
spīet miedlinkiži
Lǟb tuoizõn spīekõm mingiz slikțõm pǟlõ.
Pūlka lǟb spīekõd sizzõl, mūrdab kațki.
Mis sa nei jen ēņtšta spīegiļtõd!
um vajāg spetsial skūol lugdõbrǭntõ.
Ku pǟva spīḑõb vied sizzõl, siz ta laistõb.
spenīzõr, kis pidāb īdlaigās ǭrõndtõ
kǭrtidi spēļõ
Ta spēļõb fijoltõ.
Ta spēļõb stikkõ fijolõks.
tulbiz sõvvõ (~ tulbõ sõvvõ)
Sõvvõ jo tūld äb ūotõ nei sūrd.
kirrõ sõvvõ
Ta sõvāb nannõ.
Min sǟlga sõvlõb, ma sõvāb sälgõ.
sõvvõ aigiz
ežmi sõvvõ pǟva
Pǟ sõvlõb.
Tämmõn sūormõd sõvlõbõd.
Sõvlõb, kui sa kīskõkst nǭgõ kațki.
Ta um sǭnd mingizt sõvāndõkst.
kievād pūoļi sõvvõ
Sõņšlõb – neiku mǟdlõb.
Tulāb seļļi jeng atroug, sõņšlõb tāgiž.
Tūoizta sõņțõb, rõkāndõb, mis äb ūo.
mūnda sõnāks
īd sõnāks
eņtš sõnādõks kītõ
sõnnõ kūlõ
sõnnõ võtta
sõnnõ tūodõ
Ta võtāb eņtš sõnād tāgiž.
Ma iz sǭ mittõ sõnnõ sūstõ ulzõ – ädāgiz.
Min eitõ sõnād kurkõ, äb või ulzõ kītõ.
Sinnõn äb tul sõnnõ äb sūstõ, äb piergõst.
sõnnõ piddõ
sõnnõ murdõ
Ku ma eņtš sõnā tämmõn āndiz, ma pidāb eņtš sõnnõ.
Ta äb sȭita jemiņ ailõ.
Ne sȭitabõd.
Ma äb sȭita jemīņ.
Ta äb ūo sõitõn jengõ.
Lǭja siz set lǟb, ku tǟnda airõdõks sȭidab.
Lǭjaks sȭidab.
Kalāmīed sȭidabõd aigõ.
Kalāmīed tǭbõd sõidõ ilzpēḑõn, bet tūļ um vastõ.
Sõggõlõks sõgļõb viļļõ, jovḑi.
Sõggõl tǟdõd
sõggõlõks vietā kandõ
Sõbrā sõbrõ kunāid äb un.
jarā sovdõn tubā
Laz ta sovdõg ja kuijõg.
Ta õŗštõb piņņõ sovāks.
Kus sovvõ, sǟl um tūlda.
Ma tīeb īd sov.
jarā sǭtõ
riek pǟl sǭtõ
skūolõ sǭtõ
ulzõ sǭtõ
sīlmadõks sǭtõ
Ta sǭtiz mīnda sin jūrõ, tuļ īž ka īņõ.
Krīevõz sǭtiz pǟgiņ rovžti ulzõ jedspēḑõn.
Ta sǭrgõb eņtš nǭgõ.
Ta sǭrgõb sīnda min jedstõ.
Ta sǭrgõb flintõks, kui äb lask set.
sǭriz lǟdõ
Jǭsõ paņ eņtš vizād sǭradõks tämmõn iļ pǟ.
Tämmõn um sǭra pǟsõ.
Kubbõsǭmi vȯļ seļļi, ku mēg pigā lekšmõ sǭriz.
sǭpkidi jalgõ kengõ
Rīgõ sǭņõ
ȭdõgt sǭņõ
ūomõgt sǭņõ
Ta vȯļ pūolast sǭņõ vied sizāl.
Täm tulmizt sǭņõ mēg tīemõ tubā kõrdõl.
sounõ kittõ
Kiv sǭmaltõb, kazāb sǭmal pǟlõ.
Lȭga um jarā sǭmaltõn, äb ūo pūdõz.
Ǟma ūdõb saijõ.
Siz iz ūo sūormõkši sǭdõb.
Mäd kilā sǭb nuttõd Sīkrõg.
Janvār kūs sai lōlatõt.
Ta um kost pǟl, sǭb vaļmõz andtõd.
Ta sǭb mǟdõltõt.
Se tikkiž sai salliz pandõt jak tagā.
Pǟgiņ kȭrdidi ma sai jemā kädstõ rīļtõt.
Pǟ sǭb jarā siegdõt.
Mit kuskiz äb sǭ lǟdõ.
Ilmõ võŗgidi äb sǭ veijõ.
Ma tǭb maggõ, äb sǭ magātõ.
Mȯiznikā sai nēḑi äbțõm vīļaks.
Tämmõn sai sīe kūož pǟl seisõ āigastõ vȯnd.
ilzõ sǭdõ
kubbõ sǭdõ
lebbõ sǭdõ
piddõz sǭdõ
sizzõl sǭdõ
ulzõ sǭdõ
vāldiņ sǭdõ
kui sǭb lebbõ
Ku sa äd lug kopīkidi, siz sa rubīļ jūr äd sǭ.
Ma sai katūks alā, ku vīmõ sadīz.
Äb sǭ sīest kūožõst jarā.
Ma äb sǭ pāika pǟldõst jarā.
Laz ma sǭgõ jālgad aldõst jarā.
Sīe neitstõn sa ležgõl äd sǭ.
Äb sǭ piddõz.
Sǟldõ ta aldõst ulzõ äb sǭ.
Sǭbõd eņtš valdõz ulzõ.
Ma sai nǭvõ sūstõ ulzõ.
Ma sai täm kīndõd vaizõ.
Ma sai ulzõ täm kīndõd vaistõ.
Ma sai tämstõ vāldiņ.
Näntõn, kīen vȯļ vizā uņ, äbvõi ilzõ sǭdõ, kītiz: magūb nei ku kuoț.
Ma sai sīestõ rǭstõ vāldiņ.
1863. ā. rǭntidi ma vel äb ūo eņtš kädsõ sǭnd pidām.
jedsõ ku Mikīļ vȯļ sǭnd ūņḑigt tǟdõl panmõ.
Siedā sai irgõm kȭlbatõ set 1938./39. optõbāigastõs.
rujāks sǭdõ
tierrõks sǭdõ
Ma sai luštigõlõks.
Laps paņ nurkõ, siz sai kūldzizõks.
Min naiz sõzārmīez um rujāks sǭnd.
Ta sǭb opātijiks.
Või sa ūod ūlõks sǭnd?
tuoimõl sǭdõ
virgõ sǭdõ
tāgiž jellõ sǭdõ
Nei mēg saimõ tegiž tuoimõl.
Äb sǭ tuoimõl.
Sīest äb sǭ jõvvõ nǭgõ.
Sǭgõ, mis sǭdsõ!
arū sǭdõ
jõvāmt sǭdõ
käddõ sǭdõ
kilmõ sǭdõ
iļ pǟ (~ pids pǟdõ; ~ vastõ pǟdõ) sǭdõ
mit ku äb sǭ nǟdõ
Ma sai tieutõ iļ sin.
Ni ma sǭb se lōz, ni sǭb se ažā.
Ta sai eņtš nǭvõ sǟl.
Ma iz sǭ mittõ sõnnõ sūstõ ulzõ.
Ma iz sǭ mittõ ambõ alā.
Rištīng sǭb jālgad alā.
Sa said sīe järā eņtš kaggõlstõ.
Ma sai sīe neitst eņtš käddõ.
Ku salliz sǭb käddõ, se um veggi.
Sa said pieksõ pids suoŗmi.
Nei veitõ, nei ku kaš äb sǭ sīedõ.
Ma tǭb sǭdõ, laz maksāg, mis maksõs.
Siedā äbvõi sǭdõ, kui sa kūldaks maksākst.
Ma set sai makā sūzõ, emīņ ma iz sǭ.
Ma sai täm sieldõks.
Ku sǭb lemḑi sīedõ.
Sai pitkā nanā un uid.
Said sõnā vizzõ.
Se um tarānaigās sǭdõt.
Kus ta um sǭdõt?
Až sa nei kītõd, siz sa sǭd dūrõks vȯntsõ bokt!
neiku snūor pǟlõ – kis likūb īdtõ likkõmõst
Sa mīnda äd või snūorstõ tõmbõ.
Nanā snǭtšõb.
Rištīng snǭtšõb leb nanā.
Jelāj, ku um kõzzi, snǭtšõb leb sȭrmõd.
Sa smurgiļtõd, se tīe äb ūo midāgõst vǟrts.
smouļ nīem
Jegāīd sīemnāigan um seļļi smǭršig kard.
Sa tūoizta rištīngtõ smǭḑõd tuoiz jedsõ.
Se smirdõb tabākõks.
Rǭ äb smird, võib gläbbõ ja piddõ.
Piņ smilkstõb, ku ta tǭb sīedõ.
seļļi nǭgõ, mis võib smērõ ja vittõ
Sǟlīž amā immar kazīzt smīdõrd pīel pūd.
Kengi viksūb smērõks.
Ta vitūb krīțõks, tīeb seļļiz smēr, mis akūb vizzõ.
Kǭjkõks smeļūb sīemnaigõ.
Sīemnāiga smekīz amādõn jõvīst.
kǭjkõks (~ suormkõks) smekkõ
Rokkõ smekūb, või um jõvā.
Ku sa äd smek, äd tīeda kītõ ka.
Ta smēkõb pīpõ.
Smēkõbõd nei, ku irm nǟdõ.
Kǭrli nǟb, kui smaggõ se um.
Vadā viedāmi vȯļļi smagā tīe.
Minnõn slǭpõb.
Sa set slǭipõd, lāškandõd.
jo slikțõ
Sa mõtlõd minstõ slikțõmtõ.
Sa set slobbõrtõd, se mit midāgõst äb ūo, mis sa tīed.
Sa kǭjkõks ka set slobbõrtõd sīemnaigõ.
slikțõ āiga
slikțõ dūš
slikțõks piddõ
slikțõ mēļ
slikțõ pǟ
slikțõ sidām
Īrgiz īedõ slikțõ.
Tämmõn um slikțõ.
Se äb līks slikțõks.
Slikțõ sidām īeb.
Tämmõn um slikțõ sidām.
Sa slēpõd tūoizta nei, ku tuoi rištīng äb või tieudõ, mis sa tīed.
Sa slapstõd ēņtšta; jõvīst, ku ta äb nǟ.
ēņtšta skūoņõ
Jegā kopīk um skūoņõmõst.
Skūolsoppijid seļļizt iz võitõ vȯlda.
Tūoizta skūolõb, tūoizta opātõb.
Polmaņ ja Prints vȯļtõ ežmizt līvõ skūolmēstard.
sīeāiga skūolkȭrda pierrõ
skūolõ lǟdõ
skūolsõ kǟdõ
ilzandõks kubbõ sǟdõ parāzt lugdõbrōntõzt līvõ skūolõd pierāst
Tūoizta rištīngtõ skūndartõb, opātõb, ajāb, laz ta jelāg, laz ta likkõg, laz ta tīegõ.
Tūoizta skubīņtõb, laz ta tīeg, jelāg.
Ūsõd skruļļiz skrõuvõz.
jarā skrõuvõ
jūrõ skrõuvõ
kubbõ skrõuvõ
sizzõl skrõuvõ
ulzõ skrõuvõ
vāldiž skrõuvõ
vizzõ skrõuvõ
Ku skrõuvõb vizzõ, siz ta pidāb.
Ikš skrõuv um vāldiņ.
Äb ūo mittõ īdtõ skrõuvõ jemmitõt.
Sa tuoizõn skopūd tīedõ, laz tuoizõn vȯlkõ, mis tīedõ.
Sīemnaigõ ka võib skoppõ.
Jeng um skǭlõd pǟl.
Vanāst paņ skǭliņ pǟlõ vȭita.
Viedkõks set skollõb; rīst sizzõl valāb vietā ja siz skollõb.
Ma skolliz tǟnda.
Lāinõd skollõbõd.
kǟdõ sklēndartõs
Kis tīedõ jelāb, sīen äb ūo aigõ sklēndartõ.
Skēņõb tūoizta: mis sa mīnda utād ja lakād!
skēņdõd tǟnda äbknaššõd sõnādõks
Ta panāb skēḑõd kaggõlõ.
skēḑõs vȱlda
rīstõd skaņā
Skaņūb blek, glǭz.
Kalā sižgõnd sǭbõd nuttõt kidūdõks.
Amād täm sižgõnd at ulzõ tunnõdd.
Ta istāb nemē kūmizt sidūd pǟl.
Mis sa tǭd nēšti sižžist?
Rāndas mǭmīed āt sizzõltuļļizt.
sizzõltulmizmaks ovāt
Tul sizzõlpēḑõn!
sizzõlpäzzimi ilmõ maksõ
Sizzõllēmi kīeltõd!
N. Polmaņ eņtš sizzõlkēratõksõks
sõnārǭntõz gramatiliz sizzõljūondõmõks
papīer sizzõl pakkõ
tieut sizzõl andõ
aiņi sizzõl võttõ
sizzõl jengõ
sizzõl jūodõ
sizzõl lǟdõ
sizzõl saddõ
sizzõl murdõ
sizzõl pānda
sizzõl sǟdõ
sizzõl tūodõ
īdst sizzõl, tuoizõst ulzõ
Astāgid sizzõl!
Pǟgiņ äb lǟ sizzõl.
Tulgid sizzõl!
Ma opūb rǭntõd sizāldõst.
Ne at sizāl.
Jovḑi äb ūo sizāl riktig svarrõ.
Ku lǟb sittõm, lǟb zīḑõn vȭlgidi maksām.
sidām sitkit
Sitāntõb, panāb laps sittõm.
Ma lapstā sitīņtiz, siz um mingi strēk ilmõ murtõ.
Ta äb ūo sitā pǟldõ võttõt.
Sitā sin kīel pǟl!
Ta mittõ sittõ iz sīe.
Siskāb mingiz vaimiz ažāks, nõggõlõks, nǭskiļõks tūoizta.
Doktār siskāb nǭgõ alā
Sīlma siskīz ulzõ.
Spitš pūlkaks ka võib siskõ, se ka um vaimi.
Miedlinki siskāb eņtš ǟndaks.
neiku nõggõlõks siskāb
sizāl siskāb.
Dadžād siskõbõd.
Suormkõks siskāb siļmi.
Sirūb, kierdi lǟb.
Iļ mäd mǭ āt iļļõ lǟnõd mingizt äbmingizt sirrijid.
Kǭra um sirmi neiku suddõn.
Sipšlõb, äb või rõkāndõ.
Rǭz sipšlõb vīmõ.
Polākõn at sipšlimist sīlmad.
Sipriki jāmstab.
Siprikizt kuzzõbõd ka.
Ta kazātõb sīpõļi (~ sīpiļi).
Sīpõld kazābõd.
Vietā võib sipīņtõ, ku äb valā.
Tīlkiņ sipīņtiz pǟlõ.
Ma jetīz ta sīņõ īž.
Jamdõ vīmõ, sūrd sipād.
siņņi nīem
siņņi ibbi
Või se um näntõn sizzõl sintõd?
Ta leks sīnīž.
Ta um sindõn miermīez.
äbāigali sindõn
ūškad sindõks
ūd pǟl sindõ
Tämmõn sīndiz vīž lapstā.
Vāški sīndiz sīestõ nīemõst.
Ta um sindõmõst seļļi.
Ta äb ūo egļõ sindõn, ta um amniggõks sindõn.
Ta um sindimizõst līvli.
Tämmõn um sindimizõst sidām rujā.
Ta äb jōda laps sindimizt vȯdlõ.
Sǭtiz mīnda sīest sindizkǭrandst ulzõ.
sin arrimiz pierrõ
sin pierāst
sin tǭmiz pierrõ
neiku sīlkõd pitsõ
Tūrskad ūndad pǟl panāb sīļkidi: īedõb sīļkõd pīenõks ja panāb seļļizt siļktēmpõd ūnda pǟl.
Ta sīļgiz kõzāks.
Ta sīļgiz min gīmõ pätš.
kǭdõks sīlda
Ikš veršt – vīžsadā sīlda.
Amā ežmõks āigizt, mits sīlda um vietā.
Liestād āt kūdsõ-seisõs silsõ.
lapstā sillõ võttõ
Vȯddõl, sīlmapilksõ līb jūsõ!
Sīlmalōdad īebõd smagāks, lǟbõd vizzõ.
Sīlmadǭrõn, kus siļmi pūstõb jūrõ.
Ta pūstiz kädūd sīlmadǭrõnõks.
siļmõz vaņțlõ
siļmi pilktõ (~ piltõ)
brūnizt tumšizt sīlmad
knaššõd siņņizt sīlmad
märgist sīlmadõks
vizās sīlmadõks
sīlmad jedsõ un tagān
sīlmad punnizt nemē ǟrgan (~ särgõn)
mustād sīlmad nei ka tšigīņõn, äb tǭ nǟdõ
sūrd sīlmad neiku būndald
sīlmad neiku kaššõn
vežžizt sīlmad nemē ilgõlapsõn
siļmšt sǭņi vȭlgidi
siļmi mǭzõ rabbõ
siļmi kīerõ
siļmi lagtõ
kǭd sīlma vaizõ jettõ
siļmi piezzõ
mingiz pǟl siļmi eitõ
mittõ siļmšti äb laskõ
nēļa sīlma allõ
nemē pīrgal sīlmas
siļmiz saddõ
sīlma sīlma, āmbaz ambõ vastõ
sīlmas piddõ
sīlmad pǟl saddõ
Sīlmad kārtabõd sieldõmtõ.
Sīlmad attõ īezõ vizās.
Ma laskūb set sīlmad vizzõ.
Ku sa panād sīlmad vizzõ, siz sa äd tǭ nǟdõ, pīkstõd vizzõ.
siz tulāb uņ, ku sīlmad lǟbõd vizzõ.
siz ku rǟkõb, kītõb, ku sīlmad attõ vied sizāl.
Vaņțõl minnõn siļmiz!
Ta äb lask mīnda sīlmad aldõst ulzõ.
Ta um amād rovd sīlmad allõ.
Ku pǟ pȯdūb, siz īeb sīlmad jedsõ mustāks, kõzāks īeb kērabizõks.
Minnõn um ud sīlmad jedsõ, un punnizt kärmizt attõ.
Jedspēḑõn min sīlmad jedst!
Se um min sīlma pierrõ – knaš, mis minnõn mīeldõb.
Eņtš sīlma um izānd.
Sīlmad īebõd kērabizõks sīe pǟvaks (~ pǟva kädsõ).
Mēg rõkāndizmõ sīlma sīlma vastõ.
Irmõn at sūrd sīlmad.
Ta äb kāndat mīnda mittõ sīlma tutkāmõs.
Ta pīkstiz sīlma vizzõ: siz nei sieldõ äb nǟ.
Sa paņd sīlmad tämmõn pǟzõ – ku ta iz nǟ, sa kītizt un ta mūoštiz.
Ma äb usk eņtš siļmi.
Sīlmadõn lǟb pǭmi pūol pǟlõ.
Ta eņtš siļmi blikštiņtõb – sīlmadõks rõkāndõb.
Alā pūgõ põrmõ siļmiz!
Ma laskīz täm ulzõ siļmšti.
Ma sin siļmšti jo lugīz.
Min um jelāmõst tīedõ ja īd sīlmaks vakțõmõst tǟnda.
sukā sīlma
võrgõ sīlma
sukān siļmi ilzõ võttõ
Um kuoŗŗõmõst sīlmad jedsõ un pȯimõmõst sīlmad ilzõ.
Sukā siļmšti arābõb ulzõ.
kirrõ sīlma
nõggõl sīlma
sīli kūod pierāst
Sa pidād mīnda sīlizõks.
sildzi kǭra
sildzi ǭrõn
sildzi mīez
sildzi nǭgõ
amḑi sīldidi eņtš tagān jarā kittõ
pǟdõ silāstõ
Ma silāstõb tǟnda kädkõks.
Kaš tǭb, laz tǟnda silāstõg.
ēņtšta jarā silāstõn
sīkstõ jeng neiku kaššõn
tulbiz sigžõ
pǟdõ siggõ
Liņḑi sigūb ǭŗaks.
sigā piezā
Se um siegdõd nei, ku mittõ sigā äb sīe.
Ta sīetõb ammõ aimõ.
Ta sīetõb lapstā rīndaks.
Ta sīetõb nīemõ āinaks.
Ta sīetõb kaššõ eņtš kädstõ (~ kädkõks).
Kui igāniz sa sutā ka äd sīetõks, ikštõz mõtsā pūolõ vaņțlõb.
sīestõ, ku
Sa tuļd, sīest ku sa tȭitizt.
vȯddõr, kaggõr, nizzõ, naggõr sīemt
Ta vȯstīz riggõ sīemtõ.
sigā (~ sigād) sīemnāiga
Sīemnāiga lopīz.
Seļļi sīemnāiga äb lǟ kurkstõ mǭzõ.
Sigā sīemnāiga um švakkõ: se set um seļļi sigād sīemnāiga.
Ma panāb sīemnāiga vizzõ, algõ kärmizt läkkõd sizzõl.
magḑi sīemnāiga
Tämpõ lȭinastāigal vȯļtõ kuolm sīemnaigõ.
Sīemiztǭmiz võtīz jarā.
Äb ūo rištīngõn sēmiztǭmizt.
sīemizaigõ piddõ
umār sīemgõz
Ni ma sai ikškõrd sieldõmt.
sieldõmt kartõ
Vel kūoḑõn sieldõ äb tīedam.
sieldõks īedõ
sieldõ vež
sieldõ nemē pǟva
nei sieldõ kui vež
nemē valkt sieldõst touvõst
Rǭžkīški īeb jo sieldõks, pīlavaistõ spīḑõb.
sieldõks oppõ
sieldõks sǭdõ
sieldõks tīedõ
Nei sieldõ kui vīž suormõ.
sieldõ mēļ
sieldõ pǟ
sieldõd sīlmad
Tul sieldõ pǟkõks!
Lānga um jarā mǟdõn, äbvõi sǭdõ sieldõks.
sieldi pǟva
sieldi tulbi
sieldi ēļ
sieldi tǭvaz
vīž vierstõ sīelapūolõ Kuolkõ
Sīeks siz idā līvõ kilīs vȯļtõ vīž skūolõ.
Sīekõrd tēḑi vīž jelājvagōnõdõks, bet paldīž tēg sǭtõ jālgiņ ajtõd Sibīrijz.
Äb ūo sīekiļi.
Ikš vakā um kūž sīekõ.
Sīekõks ka āigiz riggõzt.
Ma siz mǭzõ kīliz set ja set sīekõ; ikš sīek um kim, pigā ikštuoistõn lītõrt.
Ma paņ apātõksõ kakš sīekõ jouḑi.
Ta sai rovzt sieggõ.
Tul mäd sieggõ!
sieggõ kämpiļtõ
sandrokkõ sieggõ
ǭjõ sieggõ
Kǭjkõks siegūb sīemnaigõ.
Ma siegīz tämmõn šūmõ.
jarā sieggõ
Ta siegīz luggimiz jarā.
Sa siegūd täm tīe (~ ažād) jarā.
ikš mäd siegāst
mäd siegās
Mudā siegās võib lieudõ eļmi.
siegāmõl ajjõ
siegāmõl lǟdõ
Se ajīz tieudtõb āigiņ skūol tīe siegāmõl.
Kuoiāinad tējid jõvvõ sīedõtǭmizt.
Kuoiāinad vȯļļid jõvād sīedõtǭmiz pierāst.
švakkõ sīedõ
Sǭb lemḑi sīedõ.
Ta sīeb mag tǟdõks.
Ta sei ulzõ sīe sīemnāiga.
Ta sīeb eņtšõn ammõ sizzõl.
Sīeb neiku nǟlgali, ku äb vȯlks sīedõ nǟnd.
Ta sīeb pitkād ambõdõks – ta sīeb, ku äb ūo tǭmõst, ku äb smek.
Ta sīeb amā sūkõks (~ sūr sūkõks; ~ sū täuž).
Īž äb sīe ja tuoizõn ka äb ānda.
Mīez sei sīe naiz pierzgõ.
Ta um sīḑštpūold rištīng.
Sīḑštīž mēg irgõm aigõ.
sīḑšt um nǟdõb, ku ...
Ma um sīḑšt perīņ.
sīḑš ja sǟl
Ku äb ūo sīḑš, siz sǟl.
Nei väggi jõvīst äb vȯļļi, kui sīḑšõ rõkāndõbõd.
viššõd siḑmõd rovvõks
paklizt sidūkst
kubbõ siddõ
vizzõ siddõ
šǭvõ vizzõ siddõ
Ta sidīz ibūkst kubbõ.
Sidīzt kädūd sǟlga tagān vizzõ.
Sidā sīlmad vizzõ nei, ku ta äb nǟ
Ta um neiku vizzõ sidtõd sīņõ.
Ta tuļ mäd sidāmtõ.
Tei kilā sidāmtõ sūr jel.
Pemp sidāmtõ at seļļizt kāngard.
Min tubā um kilā sidāmtõ.
Sidāmt vȯļ ouk.
Kilā sidāmõl um sūr kuodā.
Ta lekš kilā sidāmõlõ.
mäd sidāmõld
Ta um mäd sidāmõs.
sidām vāņkagrūoip
sidām jūodmõd
sidām klap
sidām kol
sidām kuodā
sidām kūora
sidām ladā
sidām kuoț
sidām muskiļd
sidām muskiļd palātõm
sidām nǭgõ
sidām sidāmi nǭgõ
sidām uļļi nǭgõ
sidām vitsā
sidām al
Sidām bukkõrtõb.
Sidām īekõb nei, ku rīndad dõržõbõd.
Sidām īekõb ja klopūb sizāl nei, ku tulīnõz līb ulzõ.
Sidām likūb un lǟb; ku īeb paikõl, siz rištīng kōgiņ äb jelā.
Sidām tõkštõb.
kuldi sidām
pīemdõ sidām: ku tämmõn um zǟl
roudi sidām
vizā sidām
jõvāst sidāmõst
pūdõst sidāmõst
pūdõ sidāmõks
midēgõst sidām jūrõ võttõ
sidām jūrõ lǟdõ
sidāmt tijāks repțõ
sidāmt vǭjastõ
Sidām nutāb mīnda sīņõ.
Sidām um nei kibḑi, neiku duņtšõks īedõb sizzõl.
Sidām um lǟlam murstõ, mur pīkstõb sidānt.
Sidām um täuž.
Minnõn sidām um täuž kurkstõ sǭņõ.
Missõst sidām täuž, siedā sū rõkāndõb.
Ku sidām tǭb (~ tȭmbõb), siz ma lǟb.
Sidām äb võtā vastõ sīemnaigõ.
Sidām īeb slikțõks.
Sidām um slikțõ.
Sīen sidām um kivstõ, äb ūo lemmidi jūtidi.
Ta pidāb eņtš sidām vizās.
Ta tīeb eņtš sidām vizāks.
Alā võttõ eņtš sidāmõz!
Se lǟb min sidām jūr.
Kis täm sidām jūrõ akūb!
Mis sin um sidām pǟl?
Vīeriz nemē kiv sidām pǟld.
Mūnda mǭ vȯļ seļļi, ku sidām vȯļ luoik ja aigād vȯļtõ kuordõd.
Līvõ kultūr sidām
leb täm sī
sīdõ tuoiz pǟlõ kīerõ
Minnõn äb ūo mittõ īdtõ sīdõ.
setmõz kõrd
setpǟvaļi tagāvarā
setmiņtūonti rovzt tõuk
setmiņtǭžlimi kuodā
setmiņkȭrdali kovālõz
Helsinkis um tund ulzõ setmiņ līvõ kīel rǭntõzt.
setkimdõ tūontõ
setkēļi sõnārǭntõz
setēļi kūoŗ
set kõrd
set āigastõ
Munt pȯiškizt magīzt, set ikš iz mag.
Vaņțõl, ku set piņ äb jāmsta!
Ma vȯlks nēḑi pieksõn, set nēḑi vȯļ pǟgiņ.
Um jõbā āiga maggõm lǟdõ, agā polākõz set lugūb.
Poiški set magīz īd.
Tul set tǟnõ!
Mis sǟl, laz set läkkõ!
Lǟb tuoiz jūrõ sēršõm, laz tuoi āndab jõvvõ sīedõ, jūodõ, siz tuoi sīnda tsēņõb.
Viļļõ sērõb, ku kūjastõb.
Sērõb kȭrda pierāst vȱrdõd pǟlõ, laz kuijõg.
Lǟb rījõ sērõm, panāb vīļa knaššõ kuijõm.
linnizt sērkõd
sērkidi piezzõ
Ta um perīz serk andõn jarā.
Seņtš ta jūob, kuņtš ta sǭb tutkām.
sēņõl lēmi
sēņõl kädõ
sīend paņ
Neiku sīend pierrõ vīmõ: sīlmapilksõ sa võid nǟdõ, ku ta kazāb.
semḑi rīst
Sēmḑapuțkõz – taim raiklimizt līedõdõks ja vīrizt ēdrõmõdõks.
Āiga sēļgõb.
Razā sēļgõb vied pǟlõ.
seļļi tūoļi
siz um lieudtõd seļļiži-tuoļļiži aždi.
sēļţamizt andõ
sēļţamizt kizzõ
sieldõks seļţõ
Siedā um sēļţamõst.
sēļţab võrgidi
Sēļţab, tīeb sieldõks mingiz ažā, võrgõ.
Āiga sēļţab.
kūjastõd sēmḑa
mašīnd sēmḑa
ūž sēmḑa
vǭjli sēmḑa
semḑi kīerõ: sēmḑa leb mašīnõ laskõ
semḑi rīžõ
Nīem āndab semḑi.
Min nīemõn īeb kǭraz sēmḑa, um laskõmõst nīemõ vizzõ.
Perīzõks ta tuļ tāgiž Sīkrõgõl sīezeņtšõ Kielk kǭrandõl.
seissadā āigastõ
seissadā āigast vannit
seissadā ežmi
Nei jõvīst tämmõn lǟb neiku seismis touvõs.
Līvõ kēļ sai opātõd seis skūolsõ.
siedā-tuodā
sīes-tūos
sīest-tūost
Mis se um?
Sīe nīemõn sīndiz se vāški.
siņņi säv
vālda säv
īdõkubbõ sǟrstõ
Ta sǟrstõb eņtšõn ǭriņi.
särnist jǭlõkst
Jedmõl at vȯnd rǭz iļ pūola bikšõd ja sǟrpaggõlõks sidtõd vizzõ almõl pȯllõ.
piški sǟrlū
sūŗ sǟrlū
Mingi sǟr tulāb ilzõ.
Īd säm ma juoi.
ulzõ sältõ
vaļmõks sältõ
Mikīļ sǟlõ set lāškandõb.
Sǟlõz ikš skūolopātiji sai eņtšõn mǭkabāl.
sǟlgatagān rõkāndõ
sǟlgaņizõl laškõ
sǟlgaņizõl saddõ
sǟlgaņizõl maggõ
sǟlgaņizõl vȱlda
sǟlgaņiz saddõ
sǟlgaņiz maggõ
Rajjõn um ka sǟlganoj.
Ma nojūb vast sǟlganojjõ.
sǟldtäst kubbõ kuoŗdõd
sǟlga pǟl
ibīz sälgõ istõ
am sälgõ vieddõ
sälgõ kǭļõ
sǟlga kīrõ vieddõ
jālgad sälgõ pānda
Ta kīeriz eņtš sǟlga min pūolõ, mis ma siz sǟlgaks rõkāndõb.
Sǟlga tagān tīeb vāgiž, vāgiž mõitiz.
Täm sǟlga tagān um suodāväg.
Kīen sǟlgas sa ūod, alā li tuoiz sälgõ!
Kǟb, pǟ sǟlgas.
Tämmõn um mantõl sǟlgas.
Viedāgid mantõl sǟlgast mǭzõ!
Li sa tästā, ma lǟb sǟldõst!
sīḑš ja sǟl
sǟld, äb kui kougõn
kubbõ sǟdõ
pālkalizt sǟdõ
Ta kōgiņ sǟdiz.
äb sǟd
kubbõ sǟdõ
kõrdõl sǟdõ
Sä, võtā!
Sä sinnõn!
sarlimi jǭsõ
Um võtāmõst saņțštok käddõz ja lēmõst immõrzkouți.
Vēl sāņțim jelāmi vȯļ vabānikādõn.
sāņțõks īedõ
Saņț kei pallõs immõrkouți, ta sāņțiz.
Mitikš saņț tijāld äb ūo.
sangdõ sandrok
sangdõ nǭgõ
sangdõ mõtsā
sangdõ rǭntõz
Zup um sangdõ neiku sandrok.
sangdõd kūorad
Tämmõn äb ūo siļmi, seļļi sangdõ rištīng.
sangdõ pǟ
seļļi sangdi äbjõvā gais, laz kirrõ karīņtõg sizzõl
Kīeb nemē sandrokpadā.
sam sam tagān
samīņ lǟdõ
jegā sam pǟl
pitkād samūd
sūrd samūdõks
Mits samtõ?
Ta lekš salliz Väntõ.
Salāndõbõd īdtuoizõn pigā sīlmad ulzõ.
Ta salāndiz tuoiz rištīng ibīz.
Ibbi um salāndõt.
salā mõtkõd
Ārmaztõks algõ vȯlkõ salā.
salāks pānda
salāks piddõ
saksā keļ
pǟgiņ, veitõ sakšti
nēļa sāina vail istõ
mingizt vastõ sainõ pīkstõ
Sāina kūlõb.
Alā ail pǟkõks vastõ seina!
Ne tǭbõd mīnda sainõ ajjõ, tǭbõd minnõn slikțõ tīedõ.
Ta tuļ saggõld min jūr.
sagdõ kem
Lum (~ lūnda) sadāb.
Ragdõ sadāb.
Vīmõ sadāb.
Tämīezõ sadīz vīmõ nemē kaļļõ.
mǭzõ saddõ
jālgad pǟlõ saddõ
kubbõ saddõ
pǟlõ saddõ
pitkālõz saddõ
sīlmad pǟlõ saddõ
sǟlganiz saddõ
sizzõl saddõ
Ta sadīz sāina kilgõ pitkāliz.
Ta sadīz iļ pǟ ja iļ kaggõl.
Mēg sadīzmõ īdõn sälgõ.
Ne neiku lambõd sadābõd pǟlõ ja sīebõd jarā.
Ne attõ saddõnd neiku pūlīedõd.
Pūd sadīzt neiku āina vǭlõd.
Nītsõ vež īrgõb saddõ.
Rištõd rovz sadābõd uskstõ jarā.
brī sadāmi
kǭdkimdõz sadāāigastõd īrgandõksõl
sūr sad
sad āigal
Sa set ružīņțõd tǟnda.
Sīest jelstõ um set ruzū īend.
Mis sa piņņõ rūtštõd!
Lūomõz rūtšõb.
Piņ ka rūtšõb, urgstõb.
Kaš ka rūtšõb urrā-urrā.
Pārmaz rūtšõb.
Ne ailiztõ nei, ku mǭ rūtšiz.
Mašīnõd rūtšõbõd.
Ta rutsūb kubbõ, īeb piškīzõks.
Ta vȯstīz rūtlimizt ǭrõnd.
läb rūt
ǭrõn rūt
Rušk um äbpūdõz kǭra, äb mustā, äb punni.
rušk tīe
rūožlimizt lūotõkst
Jemā kudīz rūožlimiz dek.
rūotš kēļ
Mäd tarās kazābõd rūožõd.
rūožõ pūgõ
Tämmõn ētiz rūož jalgõ.
Rōda rūostõb.
rūost palāb
Veis rūod um rūosti.
Siedā äb rik kuoi, äb ka rūost.
Rūost sīeb roudõ.
lebbõ jūokštõb rūoŗ
Sidūkst vǟndiz no pǭr kõrd immõr jālga, algõ vīzõz rūorõg jalgõ.
ruoiskõ nägțõ
Ma sinnõn āndab rūoiskaks.
ruoiktõ tīe jūr
Ta īrgiz sūr ruoikimizõks lǟdõ tīe jūr.
Minnõn um ruoikimi.
abbõl ruoikõ
jeddõ ruoikõ
Kus sa rūoikõd?
Ku um nūoŗ, siz um ruoikõmõst.
Sa rūoikõd lǟdõ (~ tīedõ).
Rūogstõs kazāb pǟgin rūogidi.
rūogõst katūks
Rūogõd kazābõd jǭŗis.
Rūogõd pǟlõ spūoļtõb langõ, ku kudāb kāngazt.
Īdst īd rūoḑõb kärmiži jūrõ, rovžti ka rūoḑõb jūrõ.
Vikāt rūod um sangdi.
ibīži rūnõ
pȯrzidi rūnõ
Runts um neiku kēņig.
jamdõ rūnga piekstõb pierāst, kīen attõ oksā tīnkõd
Ta viskīz minnõn rūngidi sizzõl, laz ma äbvõigõ broutšõ.
Rump vȯļ ilzõ paistõn neiku ǟrga.
Ǭrõnd at rump immõr.
Šoffõrd rumāltõbõd mõtsād tǟdõks.
Sa set rumāltõd, sa äd mūošta tīedõ.
eņtš vail eņtš lejḑi rumālõks tīedõ
Ta äb piez ēņtšta, ta um rumāli.
rumāli rõk
rumālizt sõnād
Rumāli nai kǟb piekslõ mīedkõks.
Äb ūo rūmõ magātõ.
Tīe minnõn rūmõ, kus istõ võib!
ruļļõb kūnkiļi
ruļļõb rūļid
Palāgidi ruļļiz ruļļõks.
Tulāb īļing, āina neiku lǟb ruļļõs.
Ruļļõb mǭ vizzõ, kui um kūja.
rujādkuodās maggõ
rujālizõks īedõ
rujāks īedõ
Rujādkuodās um pǟgiņ rujḑi.
Rujā rištīng lǟb jõvā pūolõ, kuojābõb.
rūiskaks rabbõ
akkiji rujā
rujjõ sǭdõ
Rujā pīkstiz min mǭzõ.
Rujā tīedab, mis ta kītiz!
Vȯtš rujā!
ruiskõ nägțõ
ruiskõks rabbõ
ruiskõdõks ailõ pǟlõ
Ta nägțõb kabāts ruiskõ.
Ruinõb, ku veisõks īedõb ja duņtš äb ak, um tȭlza.
sūrd rūimõd
amād rūimõd rovžti tǟdõd
Ta sai eņtšõn ūd rūimõd.
Täs um veitõ rūimõ.
Sigžõ kāitsiz nīemidi rugā pǟl.
Mež um jarā rūdīņțõn, siz äb ūo magḑi ka.
Rudīņțõb, vizāks tīeb.
Ta võib vȱlda um īend veitõ jõvā rudiment.
rubīžt vieddõ
Rubīņțõb duņtšõks, rubīņțõb ulzõ kēridi.
Kis kopīkt äb ārmakst, se rubīļt äb sǭ.
Rõv um piški, kǭrand sidāmõs.
tarā rõut
vabād rõut
rȭskõ sēmḑa
rȭskõ iļdžēmḑa
Pǟ um rȭmsõ.
Bīskop vȯļ väggi rȭmli.
rȭmõ tīedõ
amādõn rȭmõks
Eņtšõn vȯļ rȭm nǟdõ.
Siedā ta tei rȭm pierāst.
Läpš tei vanbiztõn rȭmõ.
rõkīdi lagtõ
Ma iz sǭ tämkõks rõkkõl.
Ma rõkīz tǟnda.
Siz rõkāndizmõ sõbrādõks lǟdõ Tsälmõtõ.
kubbõ rõkāndõ
lebbõ rõkāndõ
sǟlgatagān rõkāndõ
tuoizõn tagān rõkāndõ
vastõ rõkāndõ
rõkāndõb nei, ku sīekõld lǟbõd pids gaisõ
pǟ tǟdõks rõkāndõ
neiku zīḑ tsigīņõks rõkāndõb
sūod-sǭmald īdõkubbõ rõkāndõ
tūldõ-tōvaztõ (~ sittõ-paskõ) rõkāndõ
rõkāndõb neiku bǭļast
Ta rõkāndõb minnõn vastõ – tǭb se tīedaji vȱlda.
Ma rõkāndõb sinkõks neiku sāinaks.
Ikš rõkāndõb tarāst, tuoi tarā oukstõ: īdtõ rõkkõ äb rõkāndõt.
Ma rõkāndõb sinkõks neiku zīḑ eņtš pǭtiŗi.
Mēg rõkāndõm neiku sigā gūogõks: ikš lǟb ga-ga-ga, tuoi rokīņțõb.
Mitikš zīḑ äb mūošta, mis sa rõkāndõd.
Mēg rõkāndõm sūstõ sūzõ, īd tuoiz jūsõ.
Ne rõkāndõbõd īdtuoizõn sūzõ.
Ūom rõkāndõnd!
Ta sīeb rǭžkīski.
rõkkõ piddõ
laps rõk
patli rõk
sieldi rõk
mǟdõn rõk
sīest äb ūo rõkkõ
Missõst um rõk?
Se rõk nei mäddõn ei kațki.
Rõk äb ūo sieldõ, neiku pūoltūorõz.
Rõk jenīm äb lǟ nei, kui vajāg.
Rõk tagān um sūŗ mur.
Mittõ rǭžkiz ma sinnõn äb ānda.
Ku rištīng um rǭžki, ta äb ūo nei kovāl, äb ūo riktig mēļ.
Rǭzutīļ um tīedõd aņgõr nǭgõst, ja sīņõ sizzõl panbõd rǭ, ja se zutīļ sai pidtõd immõr eņtšõ
mittõ rǭz
skuțkõn um rōza kleit.
nei jennõ rovžti neiku kērabiži kärmiži
pǟgiņ rovžti
Pǟgiņ rovžti vȯļ kubsõ.
Sǟl um rovžti nei jen ku kärmiži (~ ku jȭgta mäg pǟl; ~ ku jȭgta rānda pǟl).
līvõd rovz
mäd rov jelāmi
munt rovvõd literatūr
Kangḑi, ǭrõntõ rǭviņtõb.
Grǭvsõ um rǭvi vež.
At seļļizt rovd, kis lǟbõd kanādõks maggõm ja nūzõbõd sigādõks ilzõ.
Ma um rovd sūsõ.
Ūrgad ja grǭvõd at rǭvõ tǟdõd.
rov luggimi
Rovād at viedallizt kivīd.
roudi tǭmi
Kōpmīed rǭstizt saggõld kǟdõ Līvõmǭl.
jelājd rǭstimi
līndõd rǭstimi
miedlinkizt rǭstimi
tarārǭstimi
Või rǭpūtõks või vȭlgadnǟlga?
Ropūb kädūdõks pids mǭdõ või ilzõ pūzõ.
Ta ropūb pūzõ.
Läpš ropūb, ku ta äb kǟ.
Ta ropūb min jedsõ, min gūngaserk alā, ropūb nēļa käpā pǟl.
Boŗ, kukki ropūb.
roppi rištīng
roppi rõk
Ta um kil ikš roppi rištīng eņtš roppiz rõkkõks.
roppi peļmi
Mūnda amatnikā tīe um roppi.
Ta istāb rǭntõ tagān.
Ta istāb rǭntõd jūsõ set.
Kǟb neme kaš tuļīz rok padā immar.
appõn rok
jūodõb rok
rǭibdõb tīe
Rejāks rǭibõb vīļamǭdõ pūdõks.
rǭdõ rǭibõ
viļļõ rǭibõ
Mäd iļtarāli rǭibõb, kust set igāniz sǭb.
Tämmõn um nei jennõ rǭdõ, ku kǭmalõks rǭibõb.
Sigād lǟbõd roh-roh-roh.
Nīemõd ailõbõd pids rǭgštõ.
lītõd rǭgõd
pitkād rǭgõd
Rǭgõd at paļgõd jūs, näntkõks panāb lūok vīemõrd jūr.
Vag tutkamõl lekš rǭgõz kațki.
Izā pidīz mēḑi rǭgõs.
rǭgidi eitõ
rǭgidi kittõ
Ta kitāb rǭgõdks ǭjõ.
rōdiž pānda
Ǟrgan panāb rōdarink nannõ, rinkõz panāb kieud.
Rōdapēḑi um vȯnd Irē jougsõ, Tsälmõt jougsõ.
Panāb rištīngõn kädūd-jālgad rōdad sizzõl.
pǟva lebbõ rōda tulsõ
roudõ taggõ
Tagā roudõ, koņtš se um kūmi.
Lǟb ibīztõ tagām, um panmõst rōdad jūrõ.
Sigād pierāst kapīņțiz naggiri rōdaks.
Rōda panāb ibīzõn sūzõ.
pīenti rǭ
smagā rǭ
sūr rǭ
rǭdõ eitõ
rǭdõ taggõ
rǭdõ jarā plīțõ
rǭkõks tīedõ
rǭdõ neiku vietā
Rǭ sulūb sūormõd vaisõ.
Rǭ jedst kuŗē ka dāntšõb.
Min jemā ka pidīz sukā sizāl rǭ.
Ta āndiz rǭ minnõn pivvõ.
Sa tǭd sīe rǭ eņtšõn kalmõ vīdõ.
Sūrslimi rǭdõ äb maksā.
Vȯņ vȯlks vȯnd kädsõ, set pūtiz rǭdõ.
Rǭn äbvõi pǟlõ maggõ.
Jǭņ īeb bäs rǭtõ.
Ta tei eņtš ǟrga rǭkõks.
iļdžemḑi rīžõ
razzõ rīžõ
rǭdõ kubbõ rīžõ
Semḑi rīžõb, rīžõb iļdžēmḑa pǟldõst jarā, ku um rīžõmõst kǭjkõks.
Ǟma rīvõb kakūd pierāst borkiņi.
Rīvkõks rīvõb naggiŗi.
sältõ pūḑi rīțõ
Pūd rīțõn ikš tutkām vȯļ nei lemmõks peizõn.
Saksād pidīzt līvlizt vastõ rištsuoddõ.
sūr rištpǟva
Kim päuvõ jedmõl sušpivḑi um rištpǟva.
Mingi um täd rištõdnim?
ažād ulzõ rīštõ
Lēšõd rīštõbõd Līvõmǭdõ.
loudõ rīštõ
tubbõ rīštõ
lūnda rīštõ
Rištīng rīštõb, um kieutõmõst.
rištõ ja piddõz
rištõ iļļõ
ikš kež rištõ tuoiz pǟl
rištõ iļ takā
Se riek lǟb iļ tuoiz riek rištõ iļļõ.
lapstā rištõ
Päp rištūb.
Rištūb, ētab rištidi eņtš jeddõ.
Rištlūd pȯddõbõd.
radā nǟmiži, mis ātõ suggõnd, ristlõs lețkīelõn līvõ kīelkõks
ailiji rištīng
rištīngt vȯdlõ
rištīngõks rõkāndõ
kakš rištīngt
rovzt tulbõd
Ku sa seļļi ailiji rištīng ūod, kis pāikal äb pīl, siz sinnõn kizūb, mits tūldõ sinnõn at jālg
Se um seļļi rištīng, kis lǟb ja jelāb neiku mašīn.
Se rištīng um neiku kalā vied sizāl.
Äb ūo rištīng vīerda sizāl – kis um švakkõ rištīng.
Sīe rištīngõn äb ūo pǟdõ, kis seļļizt tīedõ tei, mis äb ūo vajāg.
Sīe rištīngõn um kana pǟ.
Pū um saddõn rištäbbiz iļ riek.
Siz attõ sūormõd rištäbbiz, ku jumālt pǭlab.
Ta pidīz eņtš lapsõn sūrd riškizt.
rištõ jeddõ rabbõ (~ eitõ)
Um panmõst rišt jeddõ.
Jelāmi set um rišt rištīngõn.
Se jelāmiz rišt pīkstõb rištīngtõ.
rišt kǭrtõd mängs
rīstidi piezzõ
Kalād rīstõ sūolõb set kaļdi.
Pūstõ rīstõd tējiži paldīņ um veitõ.
Alā siļg eņtš rīstõ, ku pierrõ äd sǭ ulzõ nūolõm!
Sīe vȯllõ rīstõn um zumpõn kard, sīņõ vȯltõ äb või vallõ.
Sīe rīstõn um vitsā kațki.
Rištīng panāb mǭzõ ja siz ripūb.
Kȭr ripūb.
semḑi rīpõ
rokkõ rīpõ
Ta rīpõb kǭjkõks rokkõ.
jeddõpēḑõn ripīņțõ
gummõ rip
kēja rip
Rip vīertõb pids mǭdõ.
Sudmaļis vȯļtõ kivīd neiku ripīd.
istāb kädūd ripsõ
Kašpūoga jūokšiz minnõn rippõ.
Ta vīrgiz, astīz lovāld ulzõ ja riņțliz.
Ku um väzzõn, siz ka mūnda kõrd riņțlõb.
Vaņtõl rinkõ!
Lask sīlmad läkkõd rinkõ!
Ta kīerõb immõrkouți rinkõ, nei vǟgrõb.
Kieuž sadāb nei knaššõ seļļižiz rīnkiz.
sūr õbdi rink suormsõ
Ānkaŗ rink jūrõ sidāb ānkaŗkieud.
rindžliz vȱlda tuoizõn pǟlõ
rindžliz lōda pǟl
rindžliz mǭzõ saddõ
rīndadallizt pȯddimizt
Eņtš rīndadalīz vientõb jarā.
nänt rīndad kēratiji
īd-tuoiz tagān rīndas
Zōldatõd ka lǟbõd rīndas.
naiz rīndad
lapsõn rindõ andõ
täud rīndaks jengõ
rīndadõks lōda pǟl
Tästā rīndad aldõst sai broutštõd, pīkstõd.
Rīndas siskāb.
rimtõ rištīng
Se rikūz um vȯnd ja jarā vȯnd, siedā jemmit äb ūo.
Līvõdõn mingizt rikūzt iz ūo.
täm pitkāmīel rikūz
tīedõ riktigõks
Ta riktūb tǟnda.
Ibbi rikšūb.
ibīz rikšimi
Ta lekš rikšõ.
Ne at rikkõmõt (~ ilmõ rikkõmõt) ažād.
jelāmizt rikkõ
tīeratõ rikkõ
Ta rikīz mašīn jarā.
Skrūodõr rikīz ǭrõn jarā.
Ta rikīz tikkiž jarā.
sõnāvīļa rikāztimi
rikāstiz äbõigiži kītmiži
rikāz kolhoz
Ta sai rikkõks.
Täm nūrmõd āndizt rikāzt viļļõ.
Lapst saitõ rikāliži andõkši.
Rikābõb, äb lǟ neiku vajāg, jarā rikābõn.
Äb või pȯļtõ – mašīn (~ puoļtõbmašīn) rikābiz.
Lēba rikābõb, až äb ūo jõvīst nūzõn.
Lem āigal kalād rikābõbõd, až ne at veitõ sūoldõd.
Mašīnõn um rik.
sizzõl rijjõ
Ta nei aššõ rijūb sīemnāiga eņtšõn sizzõl.
Ta rijjõks tikkiž jarā.
rījõ puoļtõ
rījõ sērõ
riggizt jovd
Kašpūoga, ku imūb, suotkūb jālgadõks, laz sēmḑa rīetõg.
Pǟva rīetõb.
Läbbõn saitõ pandõd riestād jeddõ.
Või rīemgõz äb ūo se, mis kazābõd rāndas mäddõn, paid seļļizt, kus kazābõd jūrsõ kannid.
Ta äb ūo riktig rieksõ.
Kus pūol se riek lǟb?
Se riek lǟb kõlāks.
Kus se riek vīb mīnda?
Se riek tuoi (~ tuļ) tǟnõ.
Alā vī tūoizta libḑiz (~ slikțiz) riek pǟlõ!
Ta um īend pūol riek pǟlõ.
Ta um minnõn riek pǟl.
Jõvvõ riekkõ!
Ta lǟb eņtš riekkõ.
Ma āndab sinnõn riekkõ, um astāmõst riek aigõ.
Siz äb lǟ īdsõ rieksõ, mēg ūomõ īdtuoiz jūst jarā kaddõnd.
Ta um riktig riek pǟl.
viššõ rīdļõks
rīdļõkst kītõ
Minnõn ta nei rīebõb, nei ku äb tǭ nǟdõ.
Minā rīdļõb tämkõks.
Mēg rīdļõm.
rīstõd knaššõ jarā riddõ
Pǟgiņ rībõb eņtš pierāst mingizt viļļõ ležgõl.
Sǟl amši um pǟgiņ riddõ.
Pūŗaz ribūb.
Puŗŗidi rēvõb vizzõ.
Būoḑš vȯļtõ restūd mīdõb.
Rištīng nei reslõb.
Rēskõb, ku kurk um vizās.
pǟdõ repțõ
Paldīņ daņtšõs rovzt ēņtšta repțābõd.
Repțāgid põrm eņtš jālgad jūstõ jarā!
mǭzõ repțõ
pǟlõ repțõ
jȭgta riek pǟl repțõ
piškizõks reppõ
Kalā repīkšõb.
Ta ajāb pǟlõ kȭrõn rēp.
Piņ eņtš pǟdõ repīkšiz.
rēkõ protsentidi
Minā iz mūošta rēkõ.
Rištīng rēkõb mingiži ažḑi: kui jen um siedā, kui jen siedā.
Seļļi plindõrmaņ, kis plīndartõb eņtš jelāmiz jarā, kis midāgõst äb rēk.
Būoḑnikā āndab rēkandõkst.
Rejāks rejīkšõb dūobidi.
Reizõb immõrkouți.
Kuoigīd at pīlõnd reidsõ.
irmstõ rēgõ
Ma rēgiz iļ pǟgiņd.
Kīlmad rēgandõkst lǟbõd lebbõ.
kovāl (~ kommi) nemē rebbi
Bikšõd at rebād pǟl.
Ta rǟktõb tūoizta, siz tuoizõn um räukõmõst.
Räukimi um īelkõks.
Itkūb ja īelkõks ka vel rǟkõb īņõz.
Ne at rǟstõd, mis tilkõbõd ja siz kīlmabõd vizzõ.
vīmõ kädst rǟstõd alā urgõ
Rǟstõd jūokšõbõd.
Äb vȯlkstõ mäd izād nei pǟgiņ kāndatõs tīedõ tīenõd, siz mäd mǭ vȯlks rǟnka, kus midēgõst äb 
räppi rištīng
Ne rīstõd at räppizt.
ibīz rängõl
Vaŗīkšt rǟkõbõd.
Tämpõ mitikš vaŗīkš äb rǟk.
Lambõd rǟkõbõd mǟ, mǟ.
Kaš rǟkõb uks tagān ņäu, ņäu.
Äb kūl mittõ vaŗīkš rǟkimizt.
Räbītštõm siz ni armidi kilāliži.
Tienāndõks iļ jõvā räbītš!
razzizt ibūkst
Razzi sūtäuž – ku um knaš līebi sūtäuž.
Sigā um razzi, ku ta um līebi.
Rațkūb kīerõd īdõkubbõ.
nīerõd razā
sižgõnd razā
Nīerõd razā, se um se sieldõ razā.
Rațkīņțõb kīeta rațkõks.
Rattõdraj vȯļ seļļi, mis võiž käbīņțõ rattõd reinõd pǟl, ja tämmõn allõ vȯļtõ feddõrd.
Se rattõd ištīm vȯļ tīedõd seļļizt rištäbbiz pandõd vitsārōdadõks ja sīņõ paņ seļļiz paḑā pǟlõ.
Piškizt vändizt rattõd
Sūrd vändizt rattõd
Rattiņdõks vērbikšõb.
Ratstāb ibīztõ, lǟb ibīzõks ratsõl.
Ratstāb ibīzõks, siz aššõ võib lǟdõ.
Sa lekšt ibīzõks ratsõl.
Sǟl nei ratsõld istāb pǟlõ.
Naizt ratstizt īdratsliz, mīed ratstizt kǭdratsliz.
Missõks sa tǟnda rapsūd?
Klopūd tǟnda, se um rapsimi.
Minnõn attõ neiku raņțpūd kaggõlõ pandõd.
rank lǭja
rangõd pǟzõ pānda
Ibīzõn panāb rangõd pǟzõ, sǟl um kieuž jūrsõ: rangõzvaŗž.
ibīzt rāngazvardst vizzõ piddõ
ätsmingiz rāngazvard tutkāmõs vȱlda
Kalāmīed lǟbõd randõ.
Mēg jelām rāndas.
Ma um rāndast perīņ.
Ok sa rakkõrz!
Rakkõrõks nutīz seļļizt, kis nīlgiz kūoliņi lūomidi.
Ǭrõnd rakūb vāldiņ duņtšõks.
Tūo rakkõks vietā!
kaļdi rakāndõ
Ta rakāndõb kanā jarā.
Ta rāiskab rǭ jarā.
Ama vīļa um raisktõd jarā.
Rajjõn um ištīm, nēļa jalgõ ja sǟlga tagān knõbbiļ.
raigā, pūolast kejā sǭņõ
sigā taggi raigā
Kațki radļõb.
Sadāb ragdõ.
Ragdõ rabūb vīļa poḑīks.
pūḑi radļõ
pūzõ radļõ
vastõ radļõ
Radļõb ouk jeiõ.
Ta radļõb pū mǭzõ.
Nänt jo raḑliz jarā.
Suodāmīed lekštā radīņ.
tīera radā
Vān, kus līndab gūogõd radā.
Opātiji panāb lapst īdõ raddõ.
Ta nei ailiz, ku radā ei tagān.
Ailiz nemē sitā radā ei tagān.
Kik pidīz rabtõb vaļmõks.
aļļõks rabbõ
lemmõks rabbõ
Ēdrõmõd rabbõbõd ulzõ.
Līedõd rabbõbõd ulzõ.
jarā rabbõ
mǭzõ rabbõ
ulzõ rabbõ
vizzõ rabbõ
Kīela rabūb.
Pițki rabūb mǭzõ.
Ta rabīz kakš kätā kubbõ.
Äl vȯļ dēļist kubbõ rabdõd.
Sin ta kil rabūb mǭzõ neiku tūltouvõ.
Mīnda neiku vazārõks rabūb mǭzõ.
Sa võid min rabbõ kabāļiz, ma ka äb rõkānd.
Näntõn rabāgiz mīelõ jõvā nõv.
Se um rabā, mis īeb pǟlõ vȯllõst.
rabā lēba
Mūnda oksā seļļi sūr mustā pūzõr um.
nīt puțkõd
puțkidi kazātõ
Ta gīltab puțkõdtarrõ.
Putsīņțõb, ku tīeb pūdõks.
Amḑi ažḑi putsīņțõb: tubḑi, aigiži.
kīenḑi mēg võimõ sīezõ pūtõksõ pānda
liestād pūtõks
rǭ pūtõks
pūtõkst täutõ
Tämmõn um rǭ pūtõks.
jūrõ pūtõ
Alā pūt jūrõ!
kubbõ pūtõ
Tǟnda äb tūoḑ mittõ suormkõks pūtõ.
Se pūtõb mīnda.
Se sīnda ab pūtõ.
Mis sinnõn pūtõb?
Tūndizmõ set siedā, ku pūtõb kuotā.
Pūtõb midāgõzt, um vajāg jūrõ.
Rǭ pūtiz jarā.
Algõ pūtõg jarā täddõn ja mäddõn.
Tabār um neiku pūtink tagān.
Tōvaz putīņțõb lūnda īdõ kūožõ ja tuoizõ kūožõ.
Ma līediz kaššõn kǭra sizāl pūtei.
Pūšõl sizāl pīlõb kuž.
Siz ūod tijā neiku pūšõl (~ neiku ulzõ pūgdõd pūšõl).
Izā pušnikāks ajābõd lǭja mierrõ.
Kis ārštõb tūoizta, rūožõ või midāgõst, pūšlõb pǟlõ.
Gūogõ izā vientõb kaggõl jeddõpēḑõn ja pūškõb.
Rištīng agā lūomõz pūškõb.
Pūškõb, lȭtstõb, laskūb jengkardõ.
Pūsvik um, mis pūstõ sulūb ulzõ.
jaļgi pūstõ
nannõ pūstõ
kūjaks pūstõ
tubbõ pūstõ
kǭrandt pūstõ
Pūst sū pūdõks!
Ma pūstiz põrm jarā.
Ne puskāntõbõd eņtš vǟridi.
Seļļi pūslak, ku irmõz.
Puslimi um, ku mȯlmõd at sǭris ikštuoizõn vastõ.
Nīemõd puslõbõd.
Puŗŗõnikā um puŗŗõd allõ.
Mäd rāndas sai tīedõd pǟgiņ puŗŗõkuoigīdi.
pūŗazt ilzõ vieddõ
puŗŗidi ilzõ vieddõ
tǟdis puŗŗis
Ni võib päzzõ puŗŗõks randõ.
purūks rabbõ
purūks kīskõ
purūks lǟdõ
purūks tīedõ
kǭrand purīdi täuž
pū purūd
āina purūd
kiv purūd
Sumarīņ īd purūb jarā.
purūb nemē piņ lūdõ
Piņ purūb lūdõ.
Mis sa mīnda purūd?
Se um lēba, mis ambõdõks võib purrõ, tǟnda pa rǭziņ purūb.
Märgõn pūdõ purūd jarā.
Pūrǭgõd at pīenõd, jarā kuijõnd
Vȯļ panmõst eḑḑizt sūormõd purmõd pǟlõ.
Ku purīņțõb, siz põrmstõb.
Vȭrta, ǭrõndt võib purīņțõ.
Lǟb ǭriņi purīņțõm.
Purīņțõb kǭd vaisõ põrm ulzõ.
ulzõ purgõ
purgdõb tīe
purgõ sīļkidi
Võrgidi pūrgõb: ku um pǟgiņ kaļdi, dõŗštõb, kui um veitõ, siz võtāb suormõdõks.
purdõ pū
Iļ ūrga at purdõd.
Ma nǟb pūrdazt.
Pan purdõ iļ ūrga!
Purāztõb purrõks, midāgõst urmõb.
Pūḑi pūotõb, panāb mingiz oksā jūrõ, laz ta kazātõg ougļõd jūrõ.
Pū pūotõmõt midāgõst äb kānda.
Laz ta läkkõ pūoštõ!
Ku äb ūo vajāg, siz tǟnda pūoštõb jarā, kǭtõb jarā.
Siedā pūošõb, tīeb pūdõks.
pūop mǭ
Pūorazt kuoțšõ vȯstāb – äb kunāgõst või sīlmad vizās midāgõst tīedõ.
vizzõ pūontõ
Tōvaz pūontiz nei jen jȭgța tubbõ.
Riek vȯļ vizzõ pūontõd.
Pūom līedõd at mǭzõ puddõnd.
Pūomõ mäd kilās äb ūo.
Pūomidi kazāb Šlītõr mägallõ.
Pūomstõ pāiniz ibīz lūokidi.
rījõ pūoļtami
pūoļiks murdõ
jõvā pūoļi
kurā pūoļi
Īnda pūolstõ se um vastõ võttõb.
Ta äb sǭ eņtš pitkit pūolst sin vastõ.
Tīerat pūolstõ ta um kǟl.
īdst pūolst
tuoiz pūolst
Ta tulāb rānda pūolst.
Lēba um sin pūolstõ, vȭidag min pūolstõ.
Ta pīlõb sin pūolstõ.
pūolstīedõ sǭņõ
Pūolsǭpkõd tuļtõ jamdõ jālga sǭņõ.
pūolrinkõks istõ
Ta mīnda pūolsǭņi tigūb.
Tulgid ȭdõn mäd pūolõ!
Tūļ kīerõb pūoj pūolõ.
Lapst pidābõd jemā pūolõ.
Täm sǟlga um min pūolõ, pǟ sin pūolõ.
Jelāmi lǟb jõvā pūolõ.
Ta um nūor pūolõ.
pūolnǟlgas vȱlda
pūolmēļi pȯiški
pūolkazzõn piņ
pūoligāli mīez
Ma lekš jarā pūolīezõ.
puolīe āigas
Ne jelābõd illõ pūoldīed sǭņõ.
jemā pūold sug
Kristus pūoldõ vȱlda
partij pūoldõ
Ma lǟb pūolailõs.
Ta jelāb mõtsā pūol.
Pūoj pūol nūzõbõd pīlad.
Ma kei kilā pūol.
pūol tīedõd
pūol mustā, pūol vālda
jegāl pūol ~ amši pūolši
pūol protsentõ
pūol āigastõ
Kīela um pūol kuolm.
jõvā pūol
kurā pūol
alli pūol
iļļi pūol
pūol pǟlõ
pūols rieks
Ta jetīz tīe pūol pǟlõ.
Nēši um pūojmizõld kȭlbatõt seļļi īž kēravīț.
Tūļ kīeriz pūojõ.
pūojõ vajjõ
pūojõ vajtõ
Kuoig laskīztõ pūojõ.
Kis täm tei pūojõ?
pūojõ vȯtšõ
vizzõ pūogõ
pūogõb vizzõ, panāb pūmpard vizzõ
Ūld at puņšõs.
Puņpõks pūņpõb vietā.
Ta ajāb ūld puņņõ.
Vizzõ võib puņņõ: vȯlrīstõn panāb puņ pǟlõ ja panāb vizzõ.
Potīļõn panāb mingiz puņ pǟlõ.
Pǟva punūb, tōvaz ka punūb mūndakõrd, se um bǭrgõ āiga pǟl
Punni Rišt
punni nīem
punīzõks ajjõ
punīzõks kittõ
punīzõks rǭviņtõ
punīzõks tīedõ
Punni kik um katūks pǟl.
Roudõ sa panād tullõ ja ajād punīzõks.
punni ibbi
punnizt ibūkst
punktum kīela kuolmõks
kalād vastāvõtāmiz punktõd
Mis sa sǟl punktīertõd?
Īds pūndas um kakškimdõ maitsõnt.
äbīst punāstõ
punāstõm pānda
pumpõ ajjõ
Pūmpartõb pūmpard vizzõ agā vāldiņ.
Sǟlga ka alā pidā nei pūmpas.
Jemā puļțiz lapstā puļkõks.
pūmpa sǟlgas, jarā murdtõd sǟlgaks
Īds kilās vȯļ pūmpa Jǟkõb.
Mēg ūomõ īd pūlka pǟl.
Alā nei tīe, sǭd pūlkad jūr!
Rištīng pūlõb ēņtšta.
Läpš vȯdlõb sū vāldiņ puļļõ.
um vajāg amātnikā mēbiļi pulīertõb.
Ta um puini.
Pūiklimi tūļ tȭmbõb.
Lānga pugtizt nõggõlõn tagān.
Kummiš kilgsõ vȯļt kakš oukõ, sīņ pugtiz kieud sizzõl.
Pugt sizzõl!
Rūožõ pūgõb.
Sõnādõks pūgiz pǟlõ, kadīz jarā pȯddimi.
glǭzõ pūgõ
ulzõ pūgõ
Pūgõb sūr tūļ.
Tūļ pūgõb lūnda silmõ.
Sǟl vȯļtõ pūgdõd seļļizt nemē tsilindõrd.
ilzõ pūgõ
rištõ pūgõ
Kis pūgõb tuoiz rištīng ilzõ?
Pūgõb kieudkõks.
Pūgiz täm rištõ neiku pestitāj.
Panāb snūor kaggõlõ, siz lǟb pūgõm.
Puggõmi nei kievām äb ūo.
sizzõl puggõ
ulzõ puggõ
Mõtsāst pugīz ulzõ rebbi.
Ta pugīz pȭzõ sizzõl, ūrgiz jarā tuoiz jedstõ.
Minnõn nei lǟlamstiz lǟb, ku um puggõmõst mǭn alā.
Ta um nei jõvā, nei libḑi, ku pugūb minnõn sizzõl.
Pudtõb leibõ sēmḑa sizzõl, siz pierāst rīpõb.
Pūd sǭbõd rītsõ pandõd kȭrda pierāst.
pūdõz pietūks
pūdõks piezzõ
Tämmõn äb ūot pūdõd sūormõd.
pūdõz kūlda
Võiž ammõ pūdõst nǟdõ, nei īž kui päuvõ.
Jarā pūdõn kež või jālga, äb või tämkõks jellõ.
Vanātǭțin um vȯnd pūdlǭja.
Vīļa, ku um kūja, pudūb jarā.
Lēba pudūb jarā.
Ǭj pierāst pūālgõd vȯļtõ lītõd, plīț pierāst pitkād.
šlīpõrd pūd
pū laddõ grēbõ
pūzõ grēbõ
pūḑi kazātõ
pūd vȯigtimi ležgõlimiž sadamǭjālgab sǭņõ
pūḑi lǭgstõ
prōvõ – kǭļõ, smekkõ
rēkõ iļ vȭlga protsentidi
Freiberg täpīņțiz rǭdõ muntõn protsentõd pǟlõ.
prost rištīng
Istāmiz protokolt kēratiz siktār.
Propūb potīļ vizzõ, algõ ta jēngõg jarā.
Minnõn Vääri āndiz tikkiž ne programmõd.
priš sīemnāiga
priššõd kalād
Ku pūgõb, siz um priš tūļ.
Priš vȯzā tīeb dūšigõks.
priššõks tīedõ
Ta prīetsõb iļ sīe.
Minnõn um prīekõ.
vizzõ pressõ
Skrūodõr presūb ǭrõņi.
Prǟts prǟtsõb.
Prațūb lapstā, tubbõ.
Tämmõn äb ūo siedā praksõ nei jen.
Alā põrtõ, arābõb jarā!
pȭrna nemē kēļ
Ku purīņțõb, siz põrmstõb, siz lǟb põrm ulzõ.
Kǟnga nanā sai rǭz põrmizõks.
repțõ põrmõ eņts jaļgšti
Ma tīeb sīnda põrmõks.
Arm täm põrmõn!
lǭigi põrgtõ
jarā põrgtõ
kațki põrgõ
Pūn at suggõnd põŗgõd.
Ta magīz sǟlga pǟl pȭrandõl.
pȭrandalli tīe
pȭrandõl istõ
pȭrandt parāntõ
Pȭnktab, vientõb tǟnda eņtš kädūdõks.
pȭnkald vȱlda
pȭdi aiga
Ma ni panāb jālgad vizzõ ja pȯtkāstõb jedspēḑõn.
Ta pȯtkāstiz kuodāj.
Ibbi pȯtkāstõb.
Läpš pȯtkāstõb.
Alā pȯtkāst!
Ta um pițkīzõst jarā pȯtkāstõd.
Pițki pȯtkāstõb sizzõl (~ vieddõ).
punnizt pȯskūd
pȯskūd sizzõl saddõnd
Pȯsk um ilzõ paistõn.
Se pūortiz tǟnda.
sǟldõst um pȯļļõmõst lebbõ.
pȯļļizõl eitõ
pȯļļizõl lommõ
pȯļļizõl pīlõ
Ku jumālt pǭlab, siz panāb pȯļļizõl.
pȯļļindžõl eitõ
Kītõb tūoizta pa slikțõks, pūolgõb tǟnda.
Sīnda um pȯlgtõd.
kivvõ pȯjsõ kandõ
uiskõ pȯjsõ kazātõ
Alā pistõ käd pȯjjõ!
sīlmad ilzõ pȯimõ
Minā sai paj oksīst pȯimdõd seļļizt rattõd.
Lūomõz pūoigõb, läpš tämmõn sīndõb.
Kež pȯdūb.
Sidām pȯdūb täm pierāst.
pǭžkivīd brig jedsõ
Pōkõb, siz tǟnda pouktõb
um pidāmõst, ku äb pouk lǭigi.
poukõ lǭigi
Kațki äb kuost, ku ta pōkõb lǭigi.
Pūd poukõbõd tulsõ.
Rištīng pǭțõrtõb – lugūb ja pobīkšõb.
Rištīng lugūb pǭțiri vāgiž.
Rištīng poțīkšõb neiku padā.
Padā ka poțīkšõb, kui ta kīeb.
Poțā um sävstõ tīedõd.
Poțāks äb kīet.
Poțā um jemīņ seļļi, kus semḑi valāb sizzõl.
Sēmḑa apāntõb poțās.
Sīend ibīzõn äb ūo pǭtõgt vajāg.
Ta um potīļ sizzõl vaņtlõn.
Tūoizta vīd, tūoizta postūd jedspēḑõn.
ratstājid postkāndajid
Alā sǭt minnõn rǭdõ pids postõ.
Ne pǭŗõbõd, kubbõ lǟbõd.
sǭpkõd pǭŗ
pǭŗkimgõn tsentimettõrt
porī pū
Lapst pǭrgiļtõbõd.
Tuoizõn tīeb pǭrak.
Ta popšīņțõb pīpõ.
Popīkšõb pop-pop-pop.
Ta kīeriz kabātõn pǭmiz pūol pǟlõ.
Ku sīlmadõn um pǭmi pūol pǟlõ, siz lǟb kūolimiz pūolõ.
Pǭļõb, pieksāb ǭriņi.
Īezõ vȯļ sūr pǭļazkīlma.
pǭļaz pǟ
pǭļaz neiku borkõn (~ neiku pū)
paļļõ pǟkõks
paļļõd sīlmadõks
paļļõd kädūdõks
paļļõks salāndõ
paļļõks tīedõ
Läpš um pǭļaz.
Pǭļaz lū un nǭgõ, mū um rǭziņ jarā grouždõd.
Paļļõd kädūdõks akīz kõps vizzõ.
Ma nǟb paļļõd sīlmadõks.
Ma um pǭļaz ku svȯrkõz.
Ta vȯļ lǟnd sīņõz kuskõz poligonõ.
Merk jūs vȯļ vel seļļi pū, polākõz nutīz; se vȯļ, kus kieuž um; siz võtīz polākõ käddõ ja viedī
Pubḑi pǭgstõb, jernidi pǭgstõb pan pǟlõ.
sigā pǭdõz
siprikkizt pǭdõz
Ragdõ rabūb vīļa poḑīks.
Pōdõn āiga um seļļi kīebi ōḑig āiga, lǟlam āiga.
Ta set pļotskõb; tīedõ ta tīeb, se äb ūo mingi tīe, se um set pļotskõmi.
Ku mǭļtõb, äb ūo knaš, ta set pļotskõb.
Pastāl jo pļänk um, äb ūo knaš.
Kallõ plutsīņțõb jarā tuļīz viedkõks.
Siggõ plutsīņțõb pūdõks: kīend vietā valāb pǟlõ, kǭra lǟb jarā, um tǟnda duņtšõks viedāmõst, kas
Rištīng äbknaššõ sīeb pļakstõs, munt rovd äb tǭtõ kūlõ.
Ta pļäkstõb īdtõ pļäkstõmõst set.
Kakš nūortõ kǭdskiņ plūosõbõd eņtš luštõks.
piški plūor lejā pǟl
Ta pluņtšõrtõb jālgadõks.
Ta pluņtšõb vied sizāl.
Läpš plundārtõb vied sizāl.
Kalā plundārtõb vied sizāl.
Kanā plukūb jarā, kǭra lǟb jarā, ūž kǭra kazāb; ētab karrõ, kazātõb ūd pǟl tegīž.
Plǭțlēba: mīkõl um allõ, pǟlõ panāb zaftõ või umāŗi.
Kežži plõukštõb – kädūd kubbõ pieksāb, klopūb.
Ta pluinõb, siz ta kīskõb tūoizta, latāstõb tūoizta.
Kanā plotsūb mǭzõ, plotsūb jālgadõn pǟlõ.
Ta set plorīņțõb, mittõ mingizt pidūgt äb ūo, siedā äb või uskõ.
Plǭn eņtš tīe nei, kui sinnõn um paŗimstiz.
Īt kuodā plǭn
Rištīng plogūb set jelāmiz jarā, rištīng midāgõst äb mõttõl.
ploggi dīk
Mingizt ǭrõntõ agā plaggõ plivīņțõb tämmõn.
Plīțkǭmaŗ um kēk.
Tikkiž jūob jarā, plīțõb jarā, seļļi plindõrmaņ.
Plintõn attõ kik ja kēļ.
Seļļi plindõrmaņ, kis plīndartõb eņtš jelāmiz jarā, kis midāgõst äb rēk.
Ta um plīndartõn pūdlǭja jarā.
plikūb, klopūb midāgõst või siz kädkõks või mū ažāks
Ta pletūb ǭriņi pletīzõrõks.
Pāldiž at pletsērkõd, kērabizt un strīplimizt.
razzi plek
Plätsīņțõb, klopūb, pieksāb kui um kažži või ta um ǭrõn.
Lāmbaz plärīkšõb plǟ-qä-qä-qǟ.
Pūŗaz plattõrtõb, tūļ plattõrtõb tǟnda.
Lind plattõrtõb tībõdõks ku ta äb sǭ uzreiz lindõ.
Tūļ plattõrtõb pūŗazt.
pǟgiņ plakīdi
Plakīdi äb või nei kievāmstiz jarā nītsiņtõ.
plagā nustāmi
Läpš pižūb.
Ta panāb käd jeddõ ja vaņtlõb leb pivkaņț alīz.
mustā pivālind
Pivālizt āt ne, kis äb nǟtõ ja uskõbõd.
pivākuodā maksūd
Pivādvait īd pivād jūstõ īrgõb ja tuoizt pivād jūsõ lopūb.
pivḑi piddõ
skūol pivād
Jõvḑi pivḑi!
Pivūd sõvlõbõd; ku jõvā – āndab, kurā – võtāb
neme piv pǟl
pivst sūzõ jellõ
Mäd kilā batiskõd (~ baptistõd) pidābõd ēņtšta pivāks.
Lind pīukšõb – lōlab, tšīkstõb.
Läpš pīukšõb.
Īr pīukõb.
Ta mittõ iz piuk.
Ta iz tūoḑ mittõ piukõ.
Iļ sīe ta mittõ piuk ka.
Ta mittõ iz piuk iļ sīe.
Pițkīzkabriki nūzõb ilzõ tik-tik-tik, ailõb aŗtiz mǭzõ mǟgõs; sīe ta tēji tabārõks.
Līb pițki.
Pițki tulāb ilzõ.
Ta um pițkizõks mǭzõ rabdõd (~ pițkizõst jarā pȯtkāstõd).
īdõkubbõ pītõ
Pītõb īdõkubbõ, pieksāb dēļõd īdõkubbõ, krouvõb īdõkubbõ.
Pitliestād ja sūrd liestād – nänt paņtõ nei kūorõkst.
ēņtšta pitkõl laskõ
Mis, sa ni āigizt eņtšõn kalmõ, ku sa laskīzt ēņtšta pitkõl!
mētõr pitkit
Ne at īd pitkit.
Ma lǟb pitkīm āiga pǟl.
pitkālõz vȱlda
pitkālõz maggõ
Set ku sǭb pitkālõz, siz um tuļīnõz jo kievām.
pitkālõz pānda (~ eitõ)
pitkālõz rabbõ
pitkālõz saddõ
pitkāli rištīng
pitkāli rujā
Ta pitkāld viedāb sīe tīe.
Ja rištīng sadāb mǭzõ, siz kītõb, no sa pitkāl āigõd, kui kālma um pitkā kōvamõst.
nei pǭrkimdõ tsentimettõrt pitkā
; pitkā rištīng
pitkāks kazzõ
pitkāks viennõ
pitkāks vientõ
ilmõ pitkõ rõkkõ
pitkõ nannõ nägțõ
sūŗ pitkā rištīng neiku kȭvaz
pitkā kazzõks
Pīšõld pūstõb īdõkubbõ.
ēriņd pit
tȭra pit
Īds pitsõ kǭdlimi vȯllõ – munā.
Se um ve piškilaps kȭrdasõ.
Ne mīnda ertlõbõd, piškīmtõ rištīngtõ.
piški rištīng neiku pȭzõz
Piški vȯldsõ um opātõmõst un valdõmõst.
Piški nei bēkõb.
pistõ illõ
pistõ kargõ
pistõ pīlõ
pistõ nūzõ
Ibūkst nūzõbõd pistõ.
lebbõ pistõ
sizzõl pistõ
kätā kabātõ pistõ
lešti pistõ
mingizõn rǭdõ pistõ
Ma pistāb lēba sūzõ.
Läpš pistāb jernõ nannõ.
Pistā nõggõl kierā sizzõl!
vizzõ pīskiņtõ
až tēg pistātõt jõvvõ pūdõ, um ka täm vīļakaz jõvā.
pistlimi kāngaŗ
piedāg pīsk
Kanādõn ka pīkstõb, pirīņțõb mǭzõ sīemnāiga.
pirgtul jūs
Min sūormõd pīrgaltõbõd; neiku īeb kīlmaks, īrgõbõd pīrgaltõ.
Se um neme pīrgal sīlmas.
Pīrgalt tuoiz sīlmas nǟb, baļkõ eņtš sīlmas äb nǟ.
pirgi kīskõ
Pippõrt sinnõn kīel pǟl!
Ta pīpõb tegīž.
pīpõ tūgtõ
pīpõ smēkõ
Vanāst pūoļtizt pīņțõdõks.
piņripskõd, seļļizt līedõd nemē borkanõn
piņripskõd – pigā nemē kīmgõd, pitkād vaimizt sīemgõd
Laz päzzõg pagāst tsentõrõ, Dūoņigõ, vȯļ pīņõmõst ibbiztõks pids jougiži riekīdi.
Rovz vȯļļid jarā pīņdõd.
piņ amāt
piņ rõk
kǭd perīmīe piņ
neiku piņīd utābõd īd tuoizõn vastõ
piņņõ kazātõ
piņkõks õŗštõ
Jemā sīetõb piņņõ lēbaks.
Jemā sīetõb piņņõn leibõ.
Ku piņ sīeb ainõ, siz līb bǭrgõ āiga.
Neiku piņīd taplõbõd, nei rovd jelābõd.
Sa mǭļtõd pȭrandtõ pinzõlõks.
Pinskõb liņdi jarā, neiku mǟtõb.
Pīnõb mingizt ažžõ, krežīļtõ.
Pīnõb lāngast.
Lind pīnõb piezzõ.
Ta pīnõb krežīļtõ strǭțõks lebbõ.
Pinnõb vikārtõ, klopūb vaimizõks vazārõks lakt pǟl.
Linād pinktõb, mǟtõb jarā, äbvõi jarā siggõ.
Kust ēbrikš võtāb sīe pīndõb?
Piški läpš pīnkõb, ta strīḑõb.
pimdõsūol palātõm
mǭ pīnda
vied pīnda
pū pīnda
Võrgõd sǭbõd pidtõd vied pīndas.
pimdõ īe
īeb pimdõ
Nei pimdõ, ku mittõ suorm äb nǟ silmõ pānda.
Nei pimdõ ku äb nǟ mittõ suormõ nūolõ.
Nei pimdõ, ku siskā sīlmad pǟstõ ulzõ.
Nei um pimdõ, ku võtā sīlmad käddõ.
Nei pimdõks īeb se āiga.
neiku pimdõ kanā
Pimdõ kanā līedab groudõzt.
piļļi āiga
tǭvaz um piļļi
piļļizõks īedõ
Pimdi neiku kanā – ku um ämār, kanā siz äb nǟ.
Pǟva pimdiņtõb, tīeb ēņtšta pimdõks.
ikš piļgõm – seis verštõ või seis koma nēļakimdõ kūž tūontõ seissadā vīžkimdõ vīž kilomettõrt
Ta pīltab siļmi.
motōrlǭjad pīltimi
Ibbizt at irgõnd pīlpaztõ.
Pițki pīlpaztiz kõuvõ.
jālgal pīlõ
kubsõ pīlõ
mīelsõ pīlõ
pāikal pīlõ
pistõ pīlõ
īedõ pīlõm
pīlõm īedõ
pīlõm pānda
pīlõb neiku tȭlpa
Vȯļ seļļi tūļi āiga, nädīliņ pīliz.
Ta äb pīl jālga pǟl – ku um nei jennõ lakkõn.
Mis sa pīlõd neiku pūkabāl!
Sa täm panād pīļõm uks jūrõ.
Kuoigīd at pīlõnd reidsõ.
Alā pīl min nanā allõ!
Ta īdstīd ēņtšta spīegiļtõb, kui ǭrõnd pīlõbõd.
Kalā pīlõb iļ tǭla āitas kīlmas.
Duņtš pīlõb mǭsõ.
madālim kīel pīlmi
kis äb võtā siedā pa pillõks, pa tuodkõks
jarā pillõ
laigāld pillõ
Ta pillõb mingizt ažžõ pids mǭdõ, kaisõb, repțāb, pillõb.
iz pīlkta mittõ silmõ
Ta pilktõb minnõn siļmi.
Sīlma pīlkõb.
Tuļ pīlkõb.
pīldzi lopāndõkst sǭņi
Pīlavaistõ spīḑõb.
Pīlatõb, īeb piļļizõks, äb nǟ jemmitõt päuvõ.
jellõ pids pīlidi
neiku pīla sieldõst touvõst
Lūomõz pīkštõb pī-pī-pī.
jarā pīkstõ
kätā pīkstõ
kubbõ pīkstõ
mǭzõ pīkstõ
Sǭpkõz pīkstõb.
Ma pīkstõb tǟnda kädvardstõ (~ täm kädvārta).
Ta pīkstiz īd sīlma vizzõ.
Jegā sõnā um pīkstõmõst ulzõ, ku sa mingizt sõnā võid sǭdõ täm kädst.
Kaggõlstēki pīkstõb.
Mȯiznikād pīkstīzt talrovšti.
Neitst äb ūo sǭnd nei pīkstõd siedā mīeztõ võtām, mingizt vanbizt kūoḑõn tǭbõd.
sūŗ mur, mis sidāmtõ pīkstõb
Kanādõn pīkstõb, pirīņțõb mǭzõ sīemnaigõ.
pīkstiji tuļļi
Siz um lǟlam pīkstiji sidām pǟlõ, ku tulāb oksnõmi.
Pikīņțõb mingizt ažžõ vizzõ pikkõks.
Pīkiži um īend veitõks.
Pīkfal nustīz gaffõlt tutkām jūst, pīliz pardõs toļ immõr
Sīedõb pierāst sīļkõd ja liestād sǭbõd kȭlbatõd pīksõ sūoldõd, kūjastõd ja ūdtõd peppiņdõks.
pīkidi murdõ
rejā pīgõz
kem pīgõz
kõidõ pīgõz
Tūļi āiga tīeb mǭd kūjaks väggi pigā.
ēņtšta piezzõ
pūdõks piezzõ
siļmi piezzõ
Ma piezūb kežži, siļmi, jaļgi, ǭriņi, pȭrandtõ.
piezzõ tīedõ
Mēg tīemõ eņtšõn piezzõ.
Līndõd tīebõd pežḑi.
pȯrzõd piezā
pietūksõks
Alā rõkānd pietūkstõ!
jarā piettõ
Ta pietāb mīnda.
Ta pietāb siedā minnõn.
Ta nei jennõ pietāb ku irm um kūldõ.
Pietāb nei, ku mittõ sīlmad äb likkõt.
Ta pietīz täm pǟl.
Ku minnõn um kītõmõst, minnõn um pietāmõst.
Kis pietāb, võib vālda mustāks tīedõ.
Ta pietāb nei, ku sū vǟndab.
Pietāb neiku piņ.
pietli tapārnikā
Ta rabīz pȯisõn joutõks iļ pierz (~ pids pīerzta; ~ vastõ pīerzta).
Ta pīertõb neitstõ.
pierrõlȭinagstaigi keņžlimi
sīe kēra pierrõ
sīe pierrõ
Se um min mīel pierrõ.
Ta um eņtš jemā pierrõ.
kimgõn lūom pierrõ
rǭz āiga pierrõ
kǭd nädīļ pierrõ
pierrõ lȭinagstaigõ
pierrõ siedā, ku…
Ma lekš jarā pierrõ sīnda.
Pierrõ sõvlõb, kui sa kīskõks nǭgõ kațki.
izā pierri
jemā pierri
min pierāst
rujā pierāst
vǭnastõks pierāst
Se um sin sū pierāst.
Sidām pȯdūb täm pierāst.
Ma vȯstīz sīe rǭntõ sin pierāst.
Min um jõvā sūtäuž, ma ārmakstõb siedā eņtš lapst pierāst.
Pūd sǭbõd rītsõ pandõd kȭrda pierāst.
Tämpõ jel um mäd pierāst, ku sǟl äb ūo mūḑi.
Ma pidīz maks pierāst eņtšõn rištīngt.
immar pīerõ
veļ Theodoric tsistertslizt ordenst, pierāst Ēstimǭ bīskop
Līvõ kēļ um mäd pierāndõks.
Jellõ īeb väggi piški pierāndmǭlizt līvlizt pivtäuž.
Päkā, mis um pīep, pīemdõ sūr päkā.
pīentõ ēļ
pīentõ lānga
pīentõ maits
pīentõ pū
pīentõ tīe
pīentõ vīmõ
pīenõd sūormõd
pīentõks ȭŗõ
pīenõks tempõ
pīentõ pǟl
Ta tǭž pīentistiz väggi rõkāndõ.
pīenti rǭ
pīenti rõkāndimi
Pīenti neiku rejā vaŗž.
Pīenti neiku sviļp.
Mūnda nei pīenõstiz kītõb: Läpš pižūb.
um tǟnda pīenõstiz ziktõmõst.
jõ pīenõst
Iļ „Līvliz„ jõ pīenõst um kēratõd V. Kyrölä „Suomalaiset liiviläisten asialla„.
Ku rištīng um jūrmatõn, piekslõb īdõ pūolõ, tuoizõ pūolõ, lūoilõb īžeņtšõks.
lapstā pieksõ
liņdi pieksõ
kiellõ pieksõ
pieksõ sǭdõ
pieksīz neiku piņņõ
Lapstā pieksāb joutõks, kädkõks äb ūo jõvā.
Tūļ pieksāb ukstā (~ pūŗazt).
Sa sǭd pieksõ pids suoŗmi.
Ta pieksāb dēļõd īdõkubbõ.
Sidām pieksāb.
pīemdõ ēļ
pīemdõ āiga
pīemdõ sidām
pīemdõkūoŗ – tierān
piekslõ naiztkõks
Piekslõb immõrkouți, kis äb võrk tīedõ tīedõ.
Ta piekslõb kilā kouți.
Nai piekslõb munt mīedkõks, mīez munt naiztkõks.
va pieksliji
Tämmõn set piekslimi um mīelsõ.
Pieksāmi set pierz pǟlõz um.
Jämp sǭb lǭtõl ka pieksõ.
Ta pīegiļtõb ibbiztõks.
Ta vȯļ pīegiļõs.
Ta tuļ pīegiļõst.
Pīegiļnikād astīzt ibbizt sälgõ.
Ta lekš ibbiztõks pīegiļõ.
Ma nǟb sūrdõ piedāgt.
Kāngaŗ pǟl kazābõd piedāgõd.
Ma piḑīm jarā lǟmõ.
Amād piḑīm oppõm.
Nei piḑīm vȯlmõ.
Ta piḑīks jarā broutšõ.
Ta piḑīks rujā vȯlmõ.
Siz piḑīks vȯlmõ jõvād purdõd.
Mittõ mingizt pidūgt äb ūo.
Äb ūo mingizt pidūgt.
pids mīerda
pids mǭdõ
pids mõtsõ
pids kivīdi ja kāndidi
pids suormidi rabbõ
pids randõ
pids riekkõ
pids sūrdõ sildõ
pids tagīztutkāmt andõ
pids postõ
Nīemõd ailõbõd pids päkīdi.
Ta sai oksāks pids siļmi.
Nei ku ǭdõd līntad piddõzmīedõ randõ viennõbõd viksāainizt sūod – vigād.
Tǟnda īediz piddõz kațki un rištõ kațki
piddõz laskõ
piddõz lǟdõ
piddõz sǭdõ
Nei lǟb piddõz, ku mit äb vaņtõl sin pǟlõ, agā lǟb piddõz jeddõ.
E. Vääri lǟb tulkõm autor ja kīel kizzimizõn piddõz.
Ma lǟb sinstõ piddõz.
Amā lǟlam um piddõz.
Se āiga um jõ piddõz.
Ma um sinstõ piddõz.
ädsmingiz pūolõ piddõ
kubsõ piddõ
Ma pidāb sin jūs vizās.
Ma sai sāina jūsõ piddõ.
Sǟl rištīng pidāb, tigūb.
pidātõbs jellõ
Ta sai pidātõb mīekõks.
Ta um pidātõb.
ēņtšta illõ piddõ
grummõ piddõ
jeddõluggimizt piddõ
lebrõkāndimiži piddõ
lektsijõ piddõ
luggõ piddõ
nõvvõ piddõ
suoddõ piddõ
vǟrgidi piddõ
sīlmas piddõ
sapsõ piddõ
sõnnõ piddõ
mīelsõ piddõ
kädūd ripsõ piddõ
salās piddõ
vizās piddõ
Ma pidīz maks pierāst eņtšõn rištīngt
Ma pidāb jālgad vizās, kūjad.
Mīez pidīz kibārt kädsõ.
Ma pidāb sīe rõk eņtšõn.
Pidā eņtš sīlmad ja eņtš kūorad vāldiņ!
Pidā eņtš sūdõ (~ kīeldõ)!
Ta pidīz mīnda eņtš sīlmad allõ.
Ta pidīz mīedpūoliži, nei ta kei piekslõsõ.
nīemõ piddõ
illõ piddõ
Mēg pidīzmõ mingiz nēļa siggõ.
Ma sīnda pidāb neiku lapstā.
ǭriņi (~ kengi) piddõ
ǭrõnd jarā piddõ
Ta pidāb jõvḑi ǭriņi.
õigiks piddõ
sīlizõks piddõ
slikțõks piddõ
vajāgõmõks piddõ
Ta pidīz pietāmiz pa pattõks.
Jǭņ pidīz eņtš nāizta lāiskaks.
Taļšpivḑi piddõ
Rōda panāb ibīzõn sūzõ, laz tǟnda võigõ kievāmstiz piddõ.
vastõ piddõ
Paskāndiz amād kūožõd jarā, äbvõi piddõ.
pētroļ tuļ
Lapsõn kītõb: ma sīnda petšāb.
Rištīng midāgõst pēțõb, mis se um pa ažā.
Sīlmadõks set pēțõb siedā, kädūdõks kīerõb un kǭļõb, mis se um pa ažā.
sidāmḑi pēțõ
ilzõ pēțõ
Pešlinki tīeb vāldiž piezā.
Pešlinkizt tūobõd lemḑi päuvḑi
Perīzõks tuļmõ jõvād mõtkõd pǟlõ.
Sa īed perīzõks īlma bikšidi.
perīzt sǭņi
perri pǟva
perri stuņd
Sa eid perīzõks.
Ku tīe loptāb, siz kītõb: „Ma perīz pǟva jelāb”.
Perri riek um, ku perīzt kõrdõ lǟb, amā perri riek lǟb kālmatarrõ.
Ku perri stuņd um jūsõ, siz um kūolõmõst, perri pǟva um jedmõl siedā.
Ta eņtš perīz kopīk juoi jarā.
Mūnda sīemiz pierāst perīz serk āndab jarā.
Perīzt sinnõn võtāb ulzõ: siz sa ūod tijā neiku pūšõl.
Periōdikõst ikš um kūkēra, tuoi āigarǭntõz.
kakš periōdlizt ulzāndamt
perīņtūldõ pūŗtõ
Ukš um perīņpūol vāldiņ.
perīņõvvõ vȯigõ
Lǭja lekš perīņ õvvõ.
perīņi tūļ
Võrgõd sǭbõd lastõd perīņ õvvõ amā lǭjaks.
Ma um Sīkrõgõld perīņ.
Tūļ um perīņ.
ūž perīmīez
Īd pǟva perīmīez, kis īdsõ pǟvasõ tikkiž laskūb lebbõ, äb mõtlõ, ku mūpõ ka līb vajāg.
Peppiņdbeḑḑõris ūdiz peppiņi.
ūdõ peppiņdõks
ūdõ peppiņi
vannit pensij
pensijõ lēmiz sǭņ
pierrõ pensijõ lēmõt
Būoḑ peļmizt iz ānda.
eņtš peļdõd rǭ
Ma peļūb täm jūsõ.
Ta peļūb tǟnda.
Sīe tīekõks peļūb pǟgiņ.
Amād jo ītist äb peļļõt.
īdpēļi kuoig
kuolmpēļi rǭjõdõks kuoig
iļ täd pēļiztkätā võttõ
Ma kitkūb āina ulzõ, āina võtāb pēļizkäd.
Didžā pūoga sai pēļizõks.
Sīe kuoigõn at kakš pīeldõ.
Sīemnāiga pēzõb plīț pǟl.
Panāb peizõm rok.
Nei jen vigḑi, min kūorad irgõbõd peizõ.
Pēstab lemmõs.
Ma pēstab ēņtšta ǭj sū jeds.
Ma pēstab sīemnaigõ lemmõks.
Ma peislõb pǟva kädsõ (~ ǭj jedsõ; ~ ǭj jūsõ; ~ ǭj kilgsõ).
pēgidi kuoŗŗõ
pēgõvīțiz kazzõn
Lapst lekštõ pēgiļ.
mǭpīnda pebrit
pebbõrz mǭ
pebbõrz lēba
lebbõ päzzõ
sizzõl päzzõ
vāldiž päzzõ
ulzõ päzzõ
sīlmad aldõ jedspēḑõn päzzõ
Ma päzūb jarā sin jūstõ.
Kui set tämstõ vāldiņ päzūb.
Ma iz päz eksam jūr.
Kuŗŗõtēji äb päz strǭipstõ.
Ma äb päz paldīņ tūlda.
Ta päzīz jarā urgõm.
Tämpõ äb päz sȭidam.
Kalāmīe vīļa päzīz ūtrop vazār alā.
Tikā võzā mīž lambõd pǟzõ jarā.
pǟvaŗŗõ lieudõ
pǟvaŗŗõ andõ
pǟvavaldõ tūodõ
pǟvavaldõ tūlda
pǟvavallõ sǭņõ
Ta mittõ pǟvavallõ äb nǟ.
pǟvasidāmt maggõ
pǟvaļikīz käds vȱlda
pǟvaļikīz pūolõ kīerõ
Pǟvaļikki kūorbastõb.
Pǟvaļikki lǟb luojõ.
Pǟvaļikki kārgõb.
Läbūd at pǟvaļikīz pūol.
pǟvaļi pālka
pǟva lebbõ
pǟvast päuvõ
sieldõ neiku pǟva
sieldõ pǟva āigal
pǟviņ
īds knaššõs pǟvas
mustād pǟvad pierāst
jõvḑi päuvḑi nǟdõ
nūorši päuvši
vaņši päuvši
Amād pǟvad at jumāl pǟvad.
Täm pǟvad at lugdõd.
Täm pǟvad attõ tǟdõd, attõ kubbõ lugdõd, lug täuž.
Ku sa jelād, siz sa vēl pǟgiņ päuvḑi nǟd.
pǟva mǭlēmi
seļļizt, mis äb ūo pǟva allõ
sieldõ neiku pǟva
Pǟva pāistab.
Pǟva kārgõb.
Pǟva lǟb lūojõ.
Pǟva kitāb.
Pǟva lekš vizzõ.
Pǟva um vizās.
Pǟva tuļ pīla aldõst ulzõ.
Ta istīz tubā kilgõ pǟva käddõ.
Lapst peislõbõd pǟva käds.
Pǟva pāistab, vīmõ sadāb, siz mirīņõd daņtšõbõd.
Jegā ažā tulāb pǟva käddõ.
Ta sīļgiz min gīmõ pätš.
Pästā, mis vel pästõ sǭb.
mǭzõ pästõ
vāldiž pästõ
ibīzt pästõ
vāldiņ pästõ
um lǟmõst pästām piņ vāldiņ.
Pästām ibīz rattõd jedstõ jarā.
Ȭdõn pästāb jālgad mǭzõ.
pästāmiz kuoig
Sieda loulõ ta mūoštab pǟst.
sūrd outōmašīnd jemīņ pärsōnõdõn
pǟrlidi sigādõn jeddõ eitõ
Ma tuoi Būdnikā oukst kim pärnõ.
Mäd kǭrand immar kazābõd pǟrnad.
Mäd rāndas um veitõ peŗni.
Spīḑij pǟrla, ammõ krāsõ ta laistõ.
Päp sadīz pǟpǟl rattist ulzõ.
Kui sadīz, siz sadīz pǟlõpūolõ.
Pan lǭda pǟlõ!
Ta um min pǟlõ kõzzi.
Jegā nīemõ pǟlõ tulāb vīž rištīngtõ.
Sīe pǟlõ Dumā vȯļ ul.
Tagānd pǟlõ lakā täm tagānd!
pǟlõ īedõ
Ikš tīepǟva set pǟlõ ei.
Līediz pǟgiņ nēḑi, mis vȯļt pǟlõ īend tūoitõgõst.
pǟlõ ailõ
pǟlõ ajjõ
pǟlõ īedõ
pǟlõ pānda
pǟlõ saddõ
pǟlõ tikkõ
Kis sūrslõb, võib kītõ: „Ma ei pǟlõ”.
Kaš vakțūb, kui võib tämmõn pǟlõ ailõ, un uzreiz sīe lūomõn pǟlõ, käpādõks pǟlõ, ambõdõks vizzõ.
Tulgõ pǟlõ!
Vȯlkõ pǟlõ!
Pūst ig järāndz ja jelā pǟl!
Ta īekiz raj pǟldõst pȭrand pǟlõ.
Ta nūziz raj pǟldõst ilzõ.
Võtā rǭntõ lǭda pǟldõ!
lǭda pǟl
sidām pǟl
eņtš käd pǟl
Ne at jarā lēmiz pǟl.
Minā jõvā mīelkõks nädīļ pǟl lǟks Tallinnõ.
Ta um min pǟl neiku uņ.
ibīz pǟkuoț
īdstīd päkštõb
Pǟva lebbõ ūom päkštõn, neiku īdtõ rõkāndõmõst un rõkāndõmõst.
Vȯddõrõn at seļļizt pǟkizt nemē sigātabārd.
päkād, mis äb sīetõ
Par lǟb pǟk-pǟk.
kuolm tīedõ, mis āt kēratõbmašīnõks pǟgiņtõd
pa jennõks pǟgiņ
pǟgiņ, jemīņ, amā jemīņ
pǟgiņ jemīņ
pǟgiņ kõrd
pǟgiņd līvõ sõnād azmõl
Pǟgiņ märrõ, veitõ villõ.
Kui pǟgiņ?
Väggi pǟgiņ jǭrapēgidi vȯļtõ sīenõd.
Kǟnga pīkstõb pägalīzt.
Pägalīz nǭgõ ei sangdõks.
pǟ sidām
kievām pǟ
pǭļaz pǟ neiku būnga
sangdõ pǟ
täuž pǟ
tijā pǟ
vizā pǟ
pǟ kīlõks pānda
pǟ īrgõb rinkõ lǟdõ
pǟ kīerõb (~ lǟb immar)
pǟ ȭgõb
pǟ pȯdūb
pǟ jaggõ pitkīm
pǟ mǭzõ võttõ
pǟdõ kǭtõ
pǟdõ pistõ ajjõ
pǟdõ piezzõ
pǟdõ murdõ
pǟdõ sieggõ
pǟdõ vȯtšõ
midēgõst pǟzõ võttõ
pǟsõ neiku siprikkizt lǟbõd
pǟsõ tēḑi vȯtšõ
pǟstõ jālgad sǭņi kažži
pǟstõ oppõ
pǟstõ tieudõ
īd pǟ jo kuordõ ku sinā
jõvāst pǟst
kibārt pǟzõ pānda
kibār um pǟs
kibārt pǟstõ võttõ
neiku pǟstõ võttõd
tikkiž pǟstõ ulzõ pūgdõd
Pǟ sǭb jarā siegdõd – tuoi siegūb jarā.
Pǟ um kǭdkȭrdiņ.
Pǟ um mǭsõ.
Pǟ um rȭmsõ, pǟ kīerõb, pǟ lǟb immõrõ.
Pǟ um sangdõ.
Pǟ um täuž tūldõ, siz um pǟ kievām, äb ūo sizāl riktig svarrõ.
Tämmõn um vizā pǟ, ta mittõ midāgõst äb või jarā oppõ.
Min pǟ äb pidā vizās.
Min pūogan um neiku kanāmunā pǟ: immõrkouți, attõ ibūkst ja bokāabbõnd kummiš kaņtšõ, set lȭga p
Sa võid eņtš pǟ jarā andõ sīe ažā jedstõ.
Mis tämmõn um pǟzõ lǟnd? – ku tuoi mõtliz seļļizt, mis äb ūo.
Se um min pǟsõ nei ku ikškõrdikš (~ neiku vež).
Kērkõd pǟsõ, pietūkst lōlabõd.
Ma tīeb eņtš pǟstõ täm.
Ta um pǟstõ rabtõd.
Ku sa pǟkõks maksād, siz sa ūod bäs pǟtõ; nei sa võid īedõ bäs pǟdõ.
Alā ail pǟkõks sainõ (~ tullõ)!
Ta um bäs pǟtõ.
veis pǟ
Duņtšõn um pǟ.
pieksīz pǟd jarā
Mits pǟdõ um täd kǭŗas?
Ta patūb, tīeb pattõ.
kätā patšõ
neitstõ patšõ
Patš perīmīen kätā!
Ta jelāb patlizt jelāmizt.
pattõ tīedõ
pattõ peļļõ
pattõ vieddõ
patūd al vȱlda
Vȯlks pat andõ.
Ta tīeb tuoizkõks pattõ.
Patūd at andõks andtõd.
Sīestõ patstõ ma um pūdõz.
kubbõ paššõ
Ma pašūb tǟnda.
Ku pasouļ lopūb, siz um pastārpǟva.
pastālt paikõ
neiku pastāl
Ma skūolsõ pidīz pastāļi.
Või sinnõn um pastāiga?
pastõ piddõ
pasouļ lopāndõks
Tämā äb ūo sīest pasouļõst – se um seļļi, kis midāgõst äb tīe, äb tīeda.
Sa ūod tīend eņtš paskindz.
seļļi paski rištīng
Sin at ǭrõnd paskizt.
Paskāndõb – mag lǟb lebbõ neiku veiž, agā midāgõst um sīend sizzõl.
Paskāndiz amād kūožõd jarā.
Minnõn kil vȯlks paŗīmstõz lǟdõ märts lopāndõksõl.
Neisiz plǭn eņtš tīe nei, kui sinnõn um paŗīmstiz.
siedā paŗīm
Paŗīm kūolõ, äb ku alāntõ.
Ne võibõd päzzõ ulzõ pūtõksõst paŗī.
sougdõ pārmaz
il pardõ eitõ
parāz āiga
parāz āigal
ilzandõks kubbõ sǟdõ parāzt lugdõbrǭntõzt līvõ skūolõd pierāst
Sǭpkõd at parāz āigal.
Äb ūo, mis parātõ.
mīeldõ parāntõ
Ma parāntõb ǭrõn tierrõks.
Parāntõb, ku um kațki.
Tǟnda nemē parāntõb.
parāmõks īedõ
pappovt kindõ
Rāndas pappovt iz ūo.
Jǭņõd immar kīndizt pappovt.
īdjaļgi papāsmõz
Sa ūod vȯnd papārd ēdrõmõd kilgsõ.
kǭdpaņlimi padā, kus lǟb vietā kakš paņņõ sizzõl
neiku pǭņõdõks gǭžõb mǭzõ
mūzõ kūožõ panmi
pandõkši piddõ
pandõkst mūrdaji
pandõkst opātõks
Sov panāb kievtõm.
Ta panāb mīnda ēņtšta uskõm.
Käskiji paņ täutõm käskõ.
Jemā paņ lǟmõ lapsõn kuodāj.
lovvõl pitkālõz pānda
Ku panāb mǭzõ sīe āina pǟlõ, äb või sǭdõ jālga pǟlõ.
jarā pānda
jeddõ pānda
jūrõ pānda
pǟlõ pānda
sizzõl pānda
tǟdõl pānda
ulzõ pānda
vastõ pānda
vizzõ pānda
jālgad vāldiņ pānda
kǟngad jalgõ pānda
kibār pǟzõ pānda
kindõd käddõ pānda
kēra sizzõl (~ kerrõ) pānda
mõtlõm pānda
vied ja lēba pǟl pānda
vȯdlõm pānda
Ma sin panāb kēra sizzõl, ku sa äd kūl.
Ta panāb rovdõn lōda pǟlõ sīedõ jeddõ.
Või sa panād jeddõ või panād tagān?
jarā pandõd neiku mustā vālda pǟl
Ma äb pan siedā mittõ mikšmõks.
Tuoi äb pan mit kūlõmõks.
Kik paņ ikškõrd pȯrzõn.
Kieudõn paņ suoļm tutkāmõ, algõ ta läkkõ lebbõ.
Lǟb tämmõn īņõ vȱlgõd sizzõl, nei ka nei panāb.
ūdtõb pan
Tämmõn at kakš pampõ.
Ta pāļštab eņtš pāmpidi.
Palāgõdõn pāļštizt tutkāmõd.
kubbõ paļštõ
ibūkši paļštõ
vaņkõ paļštõ
Ibūkst pāļštab pampõ.
Kaš magīz pǟva käds neiku pāļgaz.
andõks pallõ
jumālt pallõ
Pǭlab jumāltõ, laz ta tulgõ ja äbțõg.
Sa pǭlad jõvād sõnādõks.
pallõ pūojõ jūr
Jel palīz jarā.
Se jellõ tulstõ palāb.
Alt ǭj palām!
Sīemnāiga palāb jūrõ.
Nīem palāb sizzõl.
Ǭj palāb.
Tämpõ lēmõst pallimiz jūr.
Āina palūb ilzõ, rejāks kīerõb immõr.
Lēmõst ainõ pallõm.
izāmǭn palkõ
laz tämmõn sǭgõ palktõd
Engõld pālkizt tämmõn.
eņtšõn ilzpidāmizt palkõ
palgstõ palgõ
palgstõ tundõ
palg gīrbaļțimi
paldīņizt āigadõl
īņõzkillijid palatalizatsij
Sǟld īž um perīņ ka īņõzkillijid palatalizatsij tǟtimi
kuod palāndõkst
mõtsā palāndõkst
maggõ palābtebkõks
pakli lānga
pakkõļi vērbikšõ
pīend pakkõld
jamdizt pakkõld
Vaļmõd liestād saitõ paktõd krežād sizzõl.
Pakūb ainõ īdõkubbõ.
Pak sizzõl ka pakūb, vǟndab sizzõl.
Ta pakāndim kūolõb, äbku alā āndab.
pakāndi rištīng
pakāndi ibbi
Minā tǭž kutsõ ulzõ se pakāndab.
Pak sizzõl ka pakūb, vǟndab sizzõl.
Li pakānd kuodāj!
Se vȯļ pakānd: kievādst sigžõ sǭņ.
Tämpõ mēg tuļmõ pakānd mierstõ aigõ.
Väggi pakānd tuļ kutsõmõt kilāli.
īedõ paistõnõks
Pū pāizõb.
Joud paizõbõd.
Pāizõb, mis kazāb: guŗkõz, naggõrz, ku ta kazzõs īeb sūrõks.
Jernõd paizõbõd.
Vež pāizõb.
ilzõ paistõ
Jālgad rǭžki pāistabõd.
Pǟva (~ pǟvaļikki) pāistab.
Sīlmad täm immõrgouțļimis palgsõ pāistizt vȯndzistiz.
Kougõnd pāistabõd puŗŗõd.
Pāistigāina – ēdrõmõd visk tuoizõn jūrõ, akūb ǭrõn jūr vizzõ nemē pūmpar.
pāinatli jemmit
tulāb pǟlõ neme pāina
Ta vȯļļi nǟnd painõ.
Jegaīd kalāmīe tubā nūrkas nemē pāina kikīz mǭmīed perīmīed pakkõld kuoț.
paikõl īedõ
paikõl nimtõ
paikõl nustõ
paikõl pānda
Ma tǟnda panāb, laz ta īegõ paikõl.
Ma pidāb ibīzt paikõl.
Mierrõ lēmi īeb paikõl.
paikõ vizzõ
ta pāikõb
mēg paikõm
Pāikõb, panāb pāika pǟlõ.
Pāikõb ǭrõņi nõggõlõks, lāngaks, lupātõks.
Tǟnda pāikõb, tīeb tierrõks.
Ta pāikõb katūkst.
Kalāmīed pāikizt lajḑi.
Kuoțīdnõggõl vȯļ kuoțīd paiktõb pierāst.
Tämpõ pāikiņ sadīz.
pāikald likkõ
pāikal piddõ
Pīl pāikal!
Ta pīlõb pāikal, īdsõ kūožõsõ.
Ma paijõb kaššõ kädkõks.
Um seļļiži mēḑi, kīen um ämḑi ažḑi paijõmõst.
Mittõ pāikast ka!
Ma äb sǭ pāika pǟldõst jarā.
Sa mȯjūd paijimizt.
Lutār īeb pagānõks.
dūoņõst paḑā
nei mustā neiku padāpierā
alumīnij padā
Padā um rōdast.
Attõ amtizt: mustā padā ja emālīertõd padā.
Padān um kūok immõr; ūd padādõn at kädakātõbõd.
Alā liktā paddõ!
Ta kāndiz padāks vietā.
pa rǭziņ
pa pitkāld
pa ablizõks kutsõ
jumālõks piddõ
pa slikțõks kītõ
tuoizõn pa jennõks tīedõ
Vež õvūb.
Rīststõ õvūb vež.
Sūolvež õvūb leb paņ ūrgõd.
kierdi õvā
Tämpõ vȯļ kangtõ õvā.
Lǭja lǟb perīņ õvvõ.
Õv um seļļi pūolkazzõn.
Ta õŗštõb piņņõ.
Ta õŗštiz tuoiz rištīng pǟlõ piņ.
Ta õŗštõb piņņõ sovāks.
kädūd vaisõ ȭŗõ
lemḑõkst ȭŗõ
pȭrandt ȭŗõ
Ta ȭŗõb raigād tūorõks.
Kǟnga ȭŗõb jālga kațki.
Kȭr ȭrikšõb.
Pūd ȭrikšõbõd.
Kieuž ȭrikšõb.
Ta ēņtšta ȭŗikšiz pū kilgs.
jarā ȭrbõ
Bikšõraigā võib vȱlda jarā ȭrbõn.
Õpkõ vȯzā vāinõb.
äb ūo õmmõ pǟsõ
ȭnis jelājizt
Tektār vȯļ īdst pūstõ mȯļd vīțõ ȭndõt.
am ȭlma
jak ȭlma
Ta um sǭnd midēgõst ȭlman alā – ta um lǟlam.
Suoļg ȭlgõb.
Läbsõ ȭlgõb tuļ.
õldzõmt nǟdõ
õldzõ pǟvaļikki
õldzõ sūormõks
Õldzõ kiv pǟl sǭmal äb kazā.
õldzi val
õldzi ǭrõn
õldzi kǭra
õldzi siņņi
Neitsõd ȭlastõbõd.
laps õigõm
Didrõk mīnd eņtš rentnikā õigizt sadā rubīļ jedst Sūr Pētõrõn.
Ja kovālõz sǭb õigistõd leb täm tīed.
Sin sõnād pierrõ sǭd sa õigistõd.
Kaibimizt āt õigizt.
Õigi um, kis rõkāndõb õigizt.
õigi sieldõm
lǟlam ȭgt
Āinagi kūož mǭīlmas, kus kaļḑi vejūb ȭgts.
Kurksõ ȭgõb.
Kurk ȭgõb.
ȭgijizt sidūd
Sidūd ȭgõbõd.
Tulsõ rǭda īrgõb ȭgõ.
Ǭjstõ tulāb ȭgandõks.
ȭdõgspūol īedõ
Ȭdõgižis mēg sīem kaffe, lȭinagizt pierāst ma vȯstīz vȯzzõ.
ȭdõg obbõ sǭņi
õbdõ taggõ
õbdi sūormõks
õbdizt ažād
lambõd ǭzgald
sigād ǭzgald
vāškizt ǭzgald
kaffetas ǭz
kīela ǭz
ovzliz jelāmizvīțõks
ovvǟrtliz zirmiz pǟkõks mīez
ovstõkst sǭdõ
Ta väggi ovstiz eņtš vanbiži.
Se um ovstõb jeddõpanmi.
Ta um sūr rǭntõ ovstiji.
Ānda minnõn ovsõnā!
Ta ǭviz eņtšõn jālga.
Ta ǭviz eņtš jālga.
Ku sa ovlistiz peļūd eņtš leibõ.
Ta um ovli rištīng.
Ovli skuțk: salāndimizt äb salānd; mūndakõrd seļļizt skuțkīd ailõbõd polākõdõks, ja siedā ka ta n
Kūzõ ovd kūjizt jarā ja nõggõld pudīzt jarā.
rǭ ovāt
Būdnikā mäg kaņtš um ovāt.
Ta tǭb īž ovāri vȱlda.
leb ovār jettõd uks
ovār tubā
ovār kǭrand
ovār am
ovār nīt
ovārd ǭrõnd
ovār jelāmi
tõvā ǭv
radļõ ǭvõ
Täm leja vȯļ ǭvõdõks kattõd.
ovvõ andõ
ovvõ ja rȭmõ maitsõ
ovkõks
ovvõ nägțõ
äds mingizõn ovvõ rikkõ
ovvõ võttõ
ouvõm vērtli
borkõnd-naggõrd outõks
nǭțidi outõ
naggiri outõ
vȯzzõ outõ
tämpõ ōtab
outōbussõd ītimi
viedām outō
Ta vȯstīz ūd outō.
ǭrõnt ouŗtõ
Lǭja mēstard ouŗtizt dēļidi.
Ta ōŗõb neiku kurk keržõb.
Ta ōŗõb amāl kurkõl.
Ōŗõb kui mõtsāli.
Ōŗõb neiku pūoraz tarā vais.
Mis sa ōŗõd?
Kis sǟl ōŗõb?
Mīed ouŗõbõd.
Alā ouŗ!
Min tǭți pūŗtiz ouŗkuoig pǟl.
Kuoigīd īrgizt ajjõ ouŗmašīnõd.
jarā ouŗõ
Ouŗ tūgõb.
Padāst nūzõb ouŗ.
Ounõz um jõvā kalā.
Pētõrjǭras um ounidi.
ouklimi krīzdõg
ouklimi nīt
ouklimi riek
mustā ounõmǭŗa
vālda ounõmǭŗa
Až kuoț sugūb ouklizõks, siz tǟnda võib paikõ vizzõ.
Lǭja vȯļ ouki
Sukā um ouki, sǟl um pǟgiņ ōkidi sizāl.
Oukõn vȯļ jūrõ pandõt seļļi ouki pū.
tõvā ouk
Riek pǟl um tõvā ouk.
Kis tuoizõn oukõ kōvab, se īž sīņ sizzõl sadāb.
sūr ouk
Ougust um perri sõvkū.
Ougļõd attõ umārd või mǭŗad, mis attõ sīedõb.
Varbõd īebõd oudõnõks.
Vȯzā ōdõb kōgiņ, siz äb ūo magḑi.
Vīļa ōdõb ulzõ.
Mis sa ōdõd!
Kanā tǭb oudõ.
Kanā ōdõb kaņkiži kuolm nädīļt, amād sǭbõd ulzõ oudtõd.
oudiji kanā
Jǟkõb osāgiz mierjemā rõkstõ.
Täm siļmši neiz osāgimizt.
Täm siļmši vȯļ nǟdõb osāgimi.
sigā ǭŗikšt
ǭŗikšt pistõ
Vȯļ kūldtõb ōŗandõks ja rǟkandõks.
Ǭŗaks pūdstõb ǭriņi.
Vanāst ǭŗaks sigīz pǟdõ.
Kikkõn um sūr ǭŗa.
Pivālindõn um taļ ǭŗa pǟl piezā.
Ežmi ǭŗa, tuoi, kuolmõz, laigā ǭŗa; ǭŗa pǟl um laid vež.
Lǭja sai ǭŗad pǟl immar eitõd.
Ǭŗad valābõd.
Siedā ortografijõ at jõvāks piddõnd ka tieudmīed.
ǭriņi umblõ
Ǭrõnd viedāb sǟlgast mǭzõ.
Ǭrõnd panāb kubbõ.
Ǭrõnd saitõ kažīzõks.
Ǭrõnd tämmõn istābõd immõr.
Ta kǟb mustās ǭriņis.
ǭriņi piezzõ
ǭriņi pǭļõ
ǭrõnt kuddõ
ǭrnizt kǟngad
ǭrali kala
ǭrali rištīng
ǭrali mõtsā
ǭralizt pūd
ǭralizt ibūkst
Ta lǟb ǭrastiz kinō.
ǭrastõ mõtsõ
Pivā Augustīn orden
saksā ordenõd, kis tuļtõ tǟnõ suoḑīkšõm ja pīkstizt rov eņtš alā
Ǭra ēstli mūoštab līvõ kīeldõ.
Optõbrǭntõzt sīe pierāst äb ūo vȯnd.
sieldõks oppõ
Ma opūb sin kädst.
Opīztõ kǟdõ pids kīeta.
Sa opīņtõd tūoizta ilzõ (~ ilzõpēḑõn; ~ eņtšõn sillõ; ~ istām).
Skūolsõ oppimizt vȯļtõ krīevõ kīelkõks.
opātõksjag jūodiji
pandõkst opātõks
Līvõd kēļ sǭb opātõt Līvõd rāndas pigātaga kim āigastõ.
Siz ta minnõn opātiz, kui ma laz tīegõ.
Sa opātõd mīnda jūomõ.
Ma opātõb tǟnda joutõks.
vaddõ ǭntõ
Ta ǭntõb kīndazt.
Ǟma īrgõb ǭntõ sukkõ.
Ta vȯļ sǭtõd Rīgõ sīe onkolōgij jūrõ lebbõ vaņtõltõb.
Neitst ǭmiļtõb pūošõdõks.
ǭļaz mõtsā
ǭļaz nīt
aļļõd līedõd
Sõvvõ amād aigizt at aļļõd.
Pūd īebõd knaššõ aļļõks.
Vȯrūks jõvā ǭļaztõb.
Ūoņdžõl līb ǭla.
Mǭ um ǭlaks kattõd.
Siprikizt pǭdõz um sūr, nutāb okšsiprikizt.
lemp nemē okš
neiku okš kǭd jālga pǟl
magūb nemē okšīdpǭdõs
Okš um äbpūdõz ja sangdõ.
amā tikkiž ulzõ oksnõ
amād ǭrõnd tǟdõks oksnõ
mag tijāks oksnõ
vīerda oksnõ
Slikț sidām, ku um oksnõmõst.
sūrd zubārd nei nekā oksālizt
aļļõ oksā pǟlõ päzzõ
Riggilēba sǭb ūdtõd ǭjpȭrand pǟl.
Ǭjlūdõ sǭb tīedõd piedāg oksīšt.
ǭj sū
ǭjõ kittõ
lēba ǭj
piški ǭj
poțīst ǭj
roudi ǭj
sōna ǭj
Ǭj alz vȯļ sūrtubā sidāmtõ.
Ǭj äb viedā, tubā um täuž sovvõ.
Mīrnikā tei ǭjõ.
Ēta pūḑi ǭjõ!
Rǭib sidūd ǭjst ulzõ!
Minā um ǭj tagān sindõn, ǭj tagān ilzõ kazzõn, kis midāgõst äb tīeda pasouļõst.
ǭik jeddõ pānda
ǭik pǟl
Mis um ūndan, siedā kītõb ka ǭikõks.
ǭgi ǭrõn
ǭgi pǟva
ǭgizt pīlad
kīebi, ōḑig āiga
ǭdõz riek
ǭdõz jelāmi
ǭdõz līnta
ǭdõd kindõd
tõvā ǭda
oudõ kovvõ
Veržõb nemē ǭbõ lēḑ.
Ǭbõst vaŗž um libḑi.
ȭdõgõd obīņ
īedõ obbõks
jõugõ ǭbiļ ~ ǭgi ǭbiļ
vālda ǭbiļ
vīri ǭbiļ
Rāndas ǭbiļt kīliz väggi veitõ, sīest jõugis mǭsõ se jõvīst äb kazā.
vīri ǭbiļ
ȭdõn obb-obīņ
obāztõ raņgõ
Alā obāzt kīla!
obāz āiga
obāz ȭdõg
obāz sigži
obāz sõvvõ
obāļi raņg
obāļi kilāli
obāļi vāški
obāļizt naggõrd
Ma ņäugõb set, äb sīe jarā.
Ku ma midēgõst ņäpīkšõb sūormõdõks, ma äb kīsk, ma kǭļõb ja rǭžki nei.
Kanān um tabār pǟl ņäpā, kustõ ta pīkstõb ulzõ siedā razzõ, missõks ta vȭidab eņts tūrgidi.
Kaš ņurdõb ņurrā-ņurrā
Ta nužūb nõggõlõks tšuppõ ǭrõnt, viedāb kubbõ.
siļmi nuzžõ
Amādõn äb viedāst, ta sǟl nužīņtõb jeddõpēḑõn.
Īds kūožõs set nužīņtõb, agā äb nǟ, mis ta vȯlks jarā tīend.
ilzõ nūzõ
istām nūzõ
jālga pǟl nūzõ
Pǟva nūzõb, kū ka nūzõb.
Tōvaz nūzõb.
Tūļ nūzõb.
Jēzõs nūziz ilzõ.
Ūondžõl nūzõb unstõ ilzõ.
Sa nūzõd istām, äd nūzõ jālga pǟl.
Pițkīzkabriki nūzõb ilzõ - tik, tik.
Mīkõl nūzõb ilzõ tīemīekõks või neiīž.
Äb ūo tieudtõb, kust ta um nūzõn.
Piņ nuțīkšõb pids lūomõ tīedidi.
Sūr Pētõr vȯļ täm nuttõb.
Kui tēḑi nutāb?
Tǟnda nutāb Līzõks.
abbõl nuttõ
nutājiz ēļ kǭgars
Lūomõz nušūb, siz ta lǟb ja tūoizta ratstāb.
Piņ pids mǭdõ nūškõrtõb tīedidi.
kardõ nūškõ
Ta nūškõb puțkõzt.
Saksād keit pids kǭrandidi nūškõs.
tabākt nūškõ
Piņņõn nūškimi um se tīedami.
ainõ nīemõn angkõks jeddõ nustõ
īeldõ nustõ
kiv kiv pǟlõ nustõ
iļļõ nustõ
abīdi nustõ
plaggõ nustõ
jernõd nuŗm
riggõ nuŗm
nurmõ kindõ
nūŗkõb, vȯtšūb midāgõst
Rištīng kis tǭb, lǟb nuŗkõm
lebbõ nurkiņtõ
Ta pīenõstiz sǟl nurkiņtõb lebbõ, kuņtš ta sǟl midāgõst līedab.
tubā nūrka
Laps paņ nurkõ, siz sai kūldzizõks.
vastõ nurīkšõ
perīmīe vastõ nurīksõ
Piņ nurīkšõb īž eņtšõks.
Nūožmõs at rougõd.
Tämmõn vȯļ kazāj nūožmõs.
loulrǭntõd nūotõdõks
nūorst igāst
Tuoiz kädst mǭdõ nūomõb.
Nīem nūolõb sȭrmidi.
Piņ nūolõb kätā.
Tul kīeld nūolizt tubā saiņi.
Īž ma tǟnda äb sīe, mis kaš um nūolõn.
Kāngard at nummõks tǟdõd.
nukkõrõks sǭdõ
Ta nukārtõb sǟlga ulzõ.
Nukā kulūb.
Kāngaŗ nukā pǟlõz at jelūd.
kāngar nugār
katūks nugār
Nõvtõb īž eņtšõks, mõtlõb.
Nõvtõgõm sīe tagān!
Se pū um jo kazzõn nei kõuri, kui sa ni tǟnda jemīņ kūoḑiz võid nõtkõ või painõ.
Pūd nõtkõbõd tūlsõ.
īds nõvs
nõvvõ andõ
nõvvõ kizzõ
nõvvõ piddõ
nõvvõ võttõ
nõvs vȱlda
Amād, mits täm nõvs vȯļt, āt laigāld pildõd ja ukkõ lǟnõd.
Siedā vel um nõvtõmõst.
Mēg nõvtõm kǭdskiņ, siz jemmitõt võib kovālõzt kubbõ nõvtõ.
Jǭlõkši tīeb nõtkāst pūstõ.
Nõtkāstõb eņtš sūormidi nei, ku nēḑi mūrdab pa jennõks, pa jennõks jelāb näntkõks.
pūolidi nõtkāstõ
kūož nõtkõd
tabākt nõŗŗõ
Ta nõŗžõb eņtš sizālõz, eņtšõks, ku um väzzõn jarā.
Aim sīeb, lōda nõŗžõb.
Piņ nõŗžõb.
Täm ibbi um vanā ja nȭŗka.
Lānga ētab nõŗŗõ.
Nõrktõb täm jarā, panāb nei jen tīedõ pǟlõ; äb sȭita jemmit rištīng.
Rištīng īeb nõrkõnõks, närbõnõks, īeb nȭrkaks.
Puțkõz nȭrkõb, īeb kūjaks, lodžāks nei kougõn, ku nȭrkõb jarā.
Lūomõz nõrīkšõb.
Lāmbaz, ibbi nõrīkšõb, tǭb sīedõ.
vizzõ nõgļõ
Nõgļõb sukkõ, kīndazt lāngaks.
Nõggõl silmõ pugtõb lānga.
Nõggõld siskābõd.
nemē nõggõld pǟl istõ
Mūnda nõggõlõn vȯļ nei, ku iz sǭ langõ tagān.
Vanād rovvõ jālgad at nõddõrd.
Riekstõ sa novūd.
Rištīng novūb, võtāb rǭžki jengõ.
Ma mǟdlõb sīnda pierīz nǭvõstuņd sǭņõ.
Tuoi sīnda nǭvõb, tīeb sinnõn lǟlamtõ, laz vȯlkõ tutkām.
Minnõn um nǭvõ sīlmad jedsõ (~ sū jūs).
Ta sai eņtš nǭvõ sǟl.
Ma vaņtliz nǭvõn siļmiz.
Ma um nǭvõ sūsõ.
Ma sai ulzõ nǭvõ sūstõ
ēņtšta novātõ
Kui ta tūoizta rištīngt novātõb – äb pan tǟnda tīemõ.
Novāndõks um se, ku ma novūb.
nougizt ǭrõnd
nǭțidi kīetõ
nǭțõdõks sīetõ
neiku nǭskiļõks siskāb
Vež norūb jarāndõz kažīz kūožõstõ.
Piškimizt jougūd kȭlbatõbõd set nītõd ja tarād norātimizõks.
norāstõb naggõrd pǟld vied jarā
Mǭŗidi nopkõb, kīskõb.
jarā noļgdõd sū, lȭga
Kīelkõks nūolõb, nōļpõb.
Nǭļatõb tǟnda, tīeb jūokõ.
naļļõ tīedõ
nǭļa pierāst
nǭļaks piddõ
Nǭļa īeb nǭļaks.
Se um seļļi knaš nǭļa.
Ta naļļõ iz mūošta.
Nojjõl novvõb.
Ma nojūb vastõ sainõ.
Pierrõ teimõ nojāpūd ka kilgõ.
nǭgõ (~ nǭgidi) gērõ
nǭgõ tǭmiņtõ
nǭgõ vientõ
eņtš nǭgõ vȯidõ
kas või nǭgõst ulzõ puggõ
Pǭļaz nǭgõ pidāb lūd kubsõ.
Kengšepād vientizt nǭgõ lāista pǟl.
Ma āndab tämmõn nǭgõ pǟlõ.
Ma tīeb täm nǭgõ tuļīzõks.
Nǭgõ vientimi um lāškantimi.
Nǭgõ võtāb jarā.
nǭgi kuoț
nǭgizt kindõd
Sūrdizāndõd vȯļtõ nōbõld.
No, mis sa kītõd!
Ta lǟb tuoizõn nīžõm.
Ta nīžõb tuoizõn pǟgiņ midāgõst.
Ta nīžõb nīžõ.
Se um pitkā nīž.
Se um vanā nīž.
nizzizt jovd
Sīe ažā, lūomõ nītsiņtõb jarā; ku äb ūo vajāg, siz um kǭtõmõst ja tīemõst, ku jemmitit äb ūo.
Plakīdi äb või nei kievāmstiz nītsiņtõ.
Nītõbt um pǟgiņ.
ainõ nītõ
viļļõ nītõ
Ajāb lūomõd ulzõ nītõ sīemõ.
nīstõn āiga
Min sukād at nīstõnd.
nannõ nīskõ
Nannõ nīskõb lupātõks agā suormõdõks, nīskõb nanā tijāks.
Nīsk eņtš nanā pūdõks!
Kalādõn at nīskõd.
Ta niset tuļ.
Se niset vȯļ.
Ta niset paldīņ kei sīḑš.
Ne amā eņtš aim nipstād abkõks tīedslizt nēḑi.
Ta nimtiz eņtš pūoga Pētõrõks.
Ta nimtõb mīnda, nutāb.
sõbrit nimsõ
nimpierrõ nuttõ
Nimmõz īdtõb raigā kejāks.
Seļļi nim, mis zīḑ äb või mȯistõ.
Se um mingi kalā, kis nīlgõb vied sizāl.
Ūška nilgõb.
Nǭgõ võtīz jarā, siz nīlgiz lūomõztõ.
Ažā, mis kazāb, pa rǭziņ nīkõb jarā.
Rištīng pa rǭziņ īd kūjõb ja nīkõb jarā.
Nikārtõb, neiku mūrdab.
Ta nikārtiz eņtš suorm jarā.
Ta nikārtiz käd.
Ta nikārtiz kīndõrbūst, abstõ.
Min ǟman ab sai nikārtõd.
Sū um nikārtõd ulzõ.
sigā nik
Ta nīgõrtõb set.
nīgrõmõks piddõ
Ta nīgõrtõb vȯzā jarā.
Nīemõ nīgõbȱ.
nīerõd
nīerõd razā
Nīetõb, ku panāb nīet sizzõl.
kubbõ nīetõ
Niggõrtõb vȯzā jarā, vȯzā īeb šnärbõlõks, īedtõd ouklimi.
kuijõǭdõrz nīemõ
Nīem um jarā jettõn.
Nīem sai lipšāb.
mǭzõ nīelõ
jarā nīelõ
neme taibõ jarā nīelõ
Ta nīelõb mǭzõ vȯzā amād lūd ja nǭgõks.
sīebõd ja nielgõbõd
Se um seļļi nīekõ, mis äb ūo vǟrts.
Ta tūoizta nīḑõb, äb või nǟdõ.
Nīdõdõn um jālga ja sīlma.
nēmiz sǭņ
nēmiži nǟdõ
nemē īdtõkabāl
nemē kalā vieds (~ vied sizāl)
nei nemē vȯlmõst
Ta nemē äb tīedaks siedā.
Ne lekštā neļškiņ Irēl.
nēļasadā āigast vannit
nēļasadā ežmi
nēļasaddõ āigastõ
nēļakimdõ ežmi
Mäddõn vȯļ dēļist nēļakaņțlimi äl tīedõd.
nēļa sīlma allõ
Neitsõl vȯldsõ um vȯnd läpš.
Ta um vȯnd mǭmīe perīmīed jūs neitsõks.
neipigā kui ma päzūb
Ta äb tul neipigā.
neinemē midēgõd äb vȯlks suggõn
neijen kui tǭd
neijen kui minnõn um tieutõb
neiīž keņžlõm
neiīž nemē
Ma āndab tämmõn neiīž – ku ma maksõ äb võtā.
Ma maksāb tämmõn nei īž – īlma mingizt tāgiž āndamõst, jõvāst mīelõstõ.
Ta tei tīedõ neiīž jõvīst kui munt.
nei ja nei
nei sõnāks, kui ka tīedkõks
nei ku
nei… kui
nei… kui
nei jõvīst
nei pǟgiņ
Ak nei!
Närvõd nei lǟbõd pids sälgõ neiku siprikizt.
närvõd nȭrkuz
Min närvõd äb kāndatõd siedā.
Ta sīeb min närvidi.
Rištīng īeb närbõnõks.
närbõn jālga
Ma nǟrbiz pǟva kädsõ, lemmõsõ.
Tämmõn kazīz nǟr silmõ.
Tämmõn um nǟr sīlmas.
Vizād nǟnad ja veitõ semḑi.
nǟmõt jag
Ta nǟlgastiz eņtš nīemidi.
Nǟlgastõb rištīng ēņtšta, äb tarm sīedõ; nǟlgastõb rištīng tūoizta, äb tarm andõ.
Ta nǟlgandõb.
Sīebõd neiku nǟlgamǭst ulzõ tunnõd.
Kis um nǟlgali, sīkstõ, ta veržõb jegā kopīk pierāst, ku äb ūo āndamõst ulzõ.
Mūnda rištīng um nǟlgaknǭš.
Nǟlgaāigad at vȯnnõd vanāst, ku iz ūo sīedõ.
Ta um nǟlga.
nǟlgas vȱlda
nälgõ kūolõ
Nǟlga opātõb pǭţiri.
Nägāļi um nǟlgas.
Rištīng um nǟlgas neiku suž (~ piņ).
Nei jen um nǟlgasõ, ku ma sīeks sud ka jarā.
Ta um nǟlga.
Ta um palgstõ nägūz naiztpūoļi.
Tulkiji um tīend ka ūži sõņdi, nägțõbõks, palkõ, oppiji, täudnig.
minnõn nägțõb, ku…
Ta nägțõb rujā vȯlmõ.
Nägțõb, ku ta jemīņ äb tul.
Ta nägțiz minnõn unsõ.
ilzõ nägțõ
riekkõ nägțõ
tǟdõlpanmizt nägțõ
kädkõks nägțõ
Ta nägțõb eņtš kīeldõ.
Opātiji nägțiz kǭrtõ pǟl siedā jougõ.
Ta nägțõb suormkõks riekkõ.
Kil ma sinnõn nägțõb!
Sīe mǭīlma näg lopūb.
nägāļi rištīng
nägāļi nīem
Nägāļi rištīng sīeb nei, nemē ta äb vȯlks sīedõ nǟnd.
Mūnda rištīng sīeb nägāļistõn.
Nägāļit äb ūo jõva irdõks.
tūlda nǟdõbõl
nǟdõb jag
nǟdõb vȱlda
nǟdõbõks sǭdõ
sīḑšt um nǟdõb, ku...
Se um nǟdõb neiku piv pǟlõ.
neme nǟb
palgstõ palgõ nǟdõ
ūnda nǟdõ
vaijõ nǟdõ
Jõvād sīlmad, sieldõ nǟb neiku kašpūoga.
Ma sieldõ neiz siedā eņtš sīlmaks.
Sǭb nǟdõ!
nädīļi vāški
nädīļi pǟva
Ta kei nädīļiņ jedspēḑõn.
Nǟ, ma lǟb.
nädīļõks
kakš nädīļt
sīe nädīļ
nädīļ immõrkouţi
nädīļ lebbõ
nädīļ pierrõ
nädīļ tāgižpēḑõn
nädīļs at seis päuvõ
Nei nä.
Nazvāliestā um punnizt sipādõks.
Lǟb mūzõ kūožõ, naskūb amād kūožõd ilzõ, mis sǟl um.
Se um seļļi naškimi, amād kūožõd um naškõn lebbõ.
Ta narrõb mīnda: tīeb jūokidi minkõks, ertļõb.
narmõks kīskõ
narmõks lǟdõ
Touvõ käds võrgõd vȯļt narmõks jarā kīsktõd.
Tarīļ sadīz mǭzõ narmõks.
īd napsāks
Ta sai īd napsā.
Āndiz seļļiz napsā, ku ta sai tutkām.
nanā jūokšõb
nanā jūokšõb nei nemē kõuvõ kievād (~ kievād kõuvõ)
nanā lǟb lǟlamstiz
nanā tīlkõb
sǭdõ pitkā nanā
kuskiz eņtš nanā teppõ
pitkā nanāks īedõ
nanā tutkāmõst jarā võttõ
nannõ mǭzõ tänktõ
nannõ pīliz ajjõ
jõvā nanā andõ
Nanā sõvlõb, sǭb ūdtõ kūlõ.
Nanā sõvlõb, līb vīmõ.
Pīlõb, nanā täuž.
Sai pitkā nanā ja uid.
Täm opātimiz sieggõ nannõ iz tep.
Sinnõn tulbõd nanāst jǭsõd ulzõ.
Sīen vȯļ knaš piški nanā nei ka groudõz.
Ta rabīz pids nannõ.
Alā pan eņtš nanā amži!
Mis sa ajād eņtš nanā amži!
Ta tȭmbiz eņtš nanā tǟdõks – agā mingi kard vȯļ.
Alā nägţõ eņtš nannõ!
Ta nägţiz minnõn pitkõ nannõ.
Sa eņtš nanāks amži ailõd sizzõl.
Sigā tīngab nanāks mǭdõ.
Sūr nanā neiku sigān, võib lǟdõ mǭdõ tīngam.
Kūrgõn um pitkā vaimi nanā.
Seļļi nanā nei ka kūrgõn, sa võid lǟdõ boŗīdi akkõm nei ka kūrgõz.
Sīen vȯļ seļļi nanā ku arāgõn.
Kūolka nanā
Naļļi um se, kis võib pǟgiņ naļļõ tīedõ, až tīeb sū vāldiņ.
Mīez võtāb nāizta, siz ta nāizõb.
Pūoga um naizõn.
Ku naizmīez kuod kūoršõnt äb nǟ, siz um pȯis; ku nǟb, siz um mīez.
Ne attõ naidõs.
nāizta võttõ
eņtš naistõ (~ mīestõ) laggõ
Ta tǭb siedā neitstõ nāizõks.
irgõ nagrõ
amāl kurkõl nagrõ
nagrõb nei, ku mag veržõb (~ dõržõb)
Ta nagrõb mīnda.
Sǟl um ibīzõn nagrõmõst.
Sa panād sigād nagrõm.
Tǟnda um nagrõmõst; ta um naggõrtõb.
Ta tīeb nagrõmõzt.
Ta nagrõs minkõks rõkāndõb.
Nei kōgiņ nagrõb, ku neiku pubā pōkõb lǭigi.
naggõr kūor
naggõr vārdõd
naggõrzt kūorštõ
naggiri võttõ
naggõrd neiku sūrd kūlakõd
panāb naggõrd mǭ sizzõl
võtāb naggiri mǭstõ ilzõ
Ta lekš naggõrdõks tõrg pǟl.
Ma vȯļ lapstõks naggiri kuoŗŗõmõs.
Sa ūod tämpõ ūdtõd naggõrz, tukūd īd.
ädsmingizõn naggõrtõb vȱlda
Visk ne kidūd naggõrdvaggõ!
muntõn naggõrõks
naggõrt tīedõ
ädsmingizt naggõrõks tīedõ
Naggõltõb, panāb naggõldõks vizzõ.
Naggõltõd naggõlõks raj jālga vizzõ.
Ibīz jālgad naggõltõb.
Rabūd naggõlõks vizzõ.
Mužīņtõb tǟnda, ku mužūb
Ānda minnõn ikš mužīņ.
Īemõ mūzõpūolõ jelām.
Ta um eņtš muzīktõ štemmõn nei, ku ta võib spēļõ.
Lapst zīmõbõd mustõrt.
Aigizt at mustitõ tǟdõd.
Alā mustānt ēņtšta!
Kougõn mustāntiz mõtsā.
nei mustā kui īe
nei mustā ku siž (~ ku pū kittõd siž)
mustā neiku kūoršnigpūstiji
mustā neiku padā pierā
Ta iz rõkānd iz mustõ iz valdõ.
mustād kädūd
mustād ǭrõnd
Tūoizta musīņtõb, laz ta rõkāndõg nei.
Mis sa nei jennõ muŗūd?
Alā muŗ!
iļ täm murtõ ~ täm pierāst murtõ
Ku rištīng murtõ pidāb, ta murtõb eņtšõks, murtõb iļ eņtš tīe.
Algid murtigid!
Ta murtõb eņtš lapst jedst.
sǭdõ murtõ
Ta murtiz sǭdõ minnõn vajāgizt rǭntõzt.
Mikš ta um nei murri?
Mis tei täm nei murīzõks?
Murläpš – īdtõkabāl um murtõmõst iļ täm.
Murkiņtiz tämkõks – ku tīeb tämmõn nagrõmizt.
Lāmbaz murīkšõb mhmhmh, ku ta magūb.
kaggõlt murdõ
kațki murdõ
lebbõ murdõ
mǭzõ murdõ
eņtšõn riekkõ murdõ
sizzõl murdõ
kīeldõ murdõ
pǟdõ murdõ
Tōvaz mūrdab pūḑi.
Ta mūrdiz käd kațki.
Suž mūrdiz lambõ mǭzõ.
Ikš mūrdiz pūḑi mǭzõ, pǭr piškīzt mūrdizt oksād jarā
Ta mūrdab eņtš kīeldõ, ku äbriktig rõkāndõb.
sõnnõ murdõ
Ja kēra äb või sǭdõ murdtõd.
Ta rõkāndõb murdkīeldõ.
mūrdajizt sudūd ~ mūrdajid sudūd
idālīvõd murd
rǭžki murāstõn
Ta murāstõb mīnda eņtš rõkkõks.
Sēmḑa murāstõb.
murāgõlõks tīedõ
Mikšpierāst sa ūod nei murāgõl?
Mēļ um murāgõl.
sūr murāglit
murāglizõks sǭdõ
sūr mur
mur pierāst
Ta murkõks eņtš ǭrõnd kīskiz kațki.
Tǟnda um vȯzzõn sūr mur.
mur iļ täm ~ mur täm pierāst
murtõ piddõ
murtõ tīedõ
mursõ vȱlda
Tulāb se mur pǟlõ.
Ku rištīngõn um sūr mur, siz tämmõn võibõd eitõ pǟzõ teid, ja ne kaddõbõd jarā tegīž.
Mikīļõst vȯļ set murtõ.
Minnõn um sinkõks murtõ.
Sa mõtlõd, ku min pierāst um murtõ pidtõd.
Jǭņ tīeb izān murtõ.
Mūpūoņdžõl kalāmīed lǟbõd võrgõd tagān.
jetāb mūpõks
Mūpõ ma līb kuonnõ.
mūpi pǟva
mūpiz pǟvaks
Uņ mūotšõb rištīngtõ.
Alā mūotš eņtš pǟdõ!
Tämmõn äb pūt mūoštõgt.
Nei jen sinnõn äb ūo mūoštig.
sūr mūoštami
eņtš sindõn kīel mūoštajizt
Paldīņ mūoridi kazātõb veitõ.
mūokõb, tīeb lǟlamtõ tuoiz rištīngõn
mūokõb sīnda
mūodzig vāški
mūodzig nīem
mūodzig vārza
äb tūoḑ kītõ „knaš vāški”, um kītõmõst „mūodzig vāški”.
mūodrig uņ
Jegāikš rõkāndiz eņtš mūodõ.
Se um seļļi benk, mis um tīedõd zofa mūodõ.
mūodõ lǟdõ
mūodsõ vȱlda
mūod pierrõ ēḑõ
Muntak – immõr sū sidtõd vālda pīentõ linni ǭrõn.
Se īekõs paņ munt jūrõ jedspēḑõn.
kui mūndan
mūnda pǟvaks
vǭrgõ munā
jetīz mūnāigastõks
jālga mumā
kalā mūma
mummõ sīedõ
mūmaks sīļkõd
Ta muļūb sūsõ sīemnaigõ.
Ta muļkiņtõb sinkõks neiku nūor pȯiškizõks.
nei muļki neiku pastāl (~ sǭpkõz)
Alā tīe ēņtšta muļkizõks!
Ta muļḑtiz sīnda jarā mõtsõ.
Ta muļḑiz jarā mõtsõ.
Rištīng um jarā muļḑõn riek pǟldõst.
Mulk um tarās, kus võib sizzõl ja ulzõ kǟdõ.
mūliņ sõvvõ
mūldali lejā
Rānda mūlda um lajā.
Sa set muldõd, rõkāndõd, mis äb ūo.
Jegās vālgamǭs ātõ tīedõd mulīņd motōrlǭjad pīltimiz ja kalād ulzõ sältimiz pierāst.
muinizēsti kultūr
muini rištīng
Rištīng rǭžki muidlõb, viedāb nagrõmiz pūolõ.
Se set muidliz īd rǭz.
Kaļdi um pǟgiņ neiku mudžūb.
mudžūb langõ
Mudāmǭ āina äb ānda lūomõdõn joudõ.
Ta īds kūožõs set mudžīņtõb, agā äb nǟ, mis ta vȯlks jarā tīend.
muddõ artõ
muddõ eitõ
muddõ vieddõ
Mudā um jõva väg mǭn.
Mudā tulāb aigõ mierlimizt tūldkõks.
Nīemõd mīgõbõd mū, mū, mū!
mūdõ vīțõ
mūdõ midēgõd
ja tikkiž mū
Siedā tīeb mingi mū.
Missa mõțīkšõd?
Mõțīkšiji – kis kōgiņ midēd mõtlõb või äb mūošta.
Ma siedā ažžõ mõttõltiz.
Se um min mõttõltõd ažā või min mõttõltõd mõtkõz.
Mõtsātikā utāb.
Mäd mǭs um pǟgiņ mõtšti.
Ne tīed attõ tikkiž lǟnõd mõtsõ.
mõtmõt pǟl
Ma mõtlõb rabbõ tǟnda.
tagān mõtlõ
lebbõ mõtlõ
Ta mõtlõb eņtš mõtkõdõks midāgõst.
Ta mõtliz seļļiži mõtkidi.
Ta iļ min set mõtlõb.
Ta mõtlõb min pǟl.
Ne vȯļtõ Krišjān Baronõks mõtksugveļīd.
salā mõtkõd
Minnõn tuļ mīelõ (~ pǟzõ) jõvā mõtkõz.
Äb lī mitīdtõ līvlizt, kis äb mõtlõks īdtõ mõtkõzt: algõ līnd jemīņ suoddõ.
Rištīng um mõtkõd jūsõ.
Jegāīdõn at eņtš mõtkõd pǟsõ.
Ta tuļ seļlizt mõtkõd pǟlõ.
Ta um eņtš mõtkõd sizāl.
seļļis mõtkõs
Mis mõtkõz sīen um?
Rǭntist āt kūž vaimliz mõtkõks.
Mȭrtšik kītizt kas või uņtapāj pǟlõ; se kis tuoizõn tei midēgõst slikțõ, iļļõ tei; tämmõn iz ū
mõrtš kurk allõ
Tämmõn at mõltslikkizt ǭrõnd.
Ta rǭviņtiz lāngad mõltsizõks.
Nimūd attõ mõitõnõd.
Až mõitõz äb või, siz ma kǭļõb sǭdõ eņtšon brī aigõ april kū ežmis pūolsõ.
kǭd tierāks mȭk
Ma sīeb mõukõ.
Mõlā, sīekõks võib sieggõ, läbḑi vīțõ ikš tutkām jo laigā, tuoi, se um vaŗž.
mõllõb immõrkouți kädkõks või pūkõks
mõllõb, kui kuijõb
Mõitiz sa kil jedspēḑõn äd lǟ.
mõitiz set kakš vȭrta
Agā ma mõtlõb, ku se um mõitiz.
amnämniz mõiti
mȭita vīțõ
mȭita andõ
mȭita sǭdõ
Mǭ mõgūb.
Sūrkabāld mõggõbõd.
motōr mõgā
Um kūldtõb kougi mõgā.
Ma kūlõb kougizt mõggõ.
Kǭrli mȯjūb, ku ni um sȭidami pǟgiņ kievāmim.
lețkīel mȯjjimizõl
äb mūošta äb istõ, äb astõ
äb mūošta äb räukõ, äb nagrõ
Ku mēg äb mūoštam īdtūoizta, siz um sandrok mäd vaisõ.
Ta um mȯistli rištīng.
Mǭzõr pūdõn um väggi nēḑi būngidi.
Se um mǭzõr pū, täs um seļļi kēra.
mǭzõ arrõ
mǭzõ astõ
mǭzõ istõ
mǭzõ jettõ
mǭzõ langõ
mǭzõ laskõ
mǭzõ lǟdõ
lǭda pǟld mǭzõ likkõ
mǭzõ mattõ
mǭzõ rabbõ
mǭzõ pīkstõ
mǭzõ radļõ
mǭzõ repțõ
mǭzõ saddõ
mǭzõ tappõ
mǭzõ tõmbõ
mǭzõ viskõ
mǭzõ vieddõ
mǭzõ võttõ
mǭzõ nīelõ
Pǟva (~ kū) lǟb mǭzõ.
mǭzõ pānda
mǭzõ eitõ
mǭzõ pillõ
Kibār mǭzõ!
Kaš jāmstab īrjemān pǟ mǭzõ.
Ūoņdžõl kēngõb jālgad vizzõ, ȭdõn pästāb mǭzõ.
Moutšõb kindõ käddõ, sukā jalgõ, kibār pǟzõ, bikšõd jalgõ, kǟnga jalgõ.
Läpš motskūb leibõ.
Minā võib motskõ tūoizta, kīen äb ūo nei jen joudõ äb ku minnõn, siz ma tǟnda motskūb kädūdõks
Ǭrõnt võib motskõ: piezūb ja suotkūb tǟnda.
mǭtõ, louglizõks tīedõ
Kǭŗapaint mǭtiz nīemidi.
Ežmõks Sīkrõgõl motōrlaijḑi vȯļ veiti.
Pizās vȯļ kuolm motōrlaijõ.
Moškūb tǟnda, možīņtõb.
Tūoizta moškūb, pietāb, kītõb, ku āndab, aga äb ānda.
Kikkõn um pǟ mǭsõ.
mǭridi kuoŗŗõ
äb ūo mitīdtõ maŗŗõ.
Mops um seļļi, kis äb kūl: sa ūod seļļi nei ku mops.
Sa mǭņõd tǟnda tuoiz rištīng jedsõ pa slikțõks.
Mǭnigļikizt, ne jo lǟbõd mǭzõ.
No tund randõ mǭnikā.
Ta lekš mǭnallõ.
Ta um mǭnalās.
Līnda, līnda, mǭmalinki, kus pūol min brūdganā!
Līnda, līnda, mǭmaļikki, kus pūol um sin brūț!
Sa mǭļtõd pȭrandtõ pinzõlõks.
Sa mǭļțõd pȭrandtõ mǭļkõks.
Piškizt mǭlupātõd kȭnkad vaisõ at nemē kōšõd: aigād kuordid ja jõugizt.
jedmõl pǟva mǭlēmit
Jālgab mǭkõr
Vǟnta mǭkõr
Sǟlõz ikš skūolopātiji sai eņtšõn mǭkabāl.
Kilād ja sūŗimizt mǭjpājkad nēši attõ eitõd jõvā amūstiz.
pierrõ Ežmizt mǭīlmasuoddõ
eņtšõ mǭdtõ
Mǭilmõ äb mǭdõkst rǭntõd, mis vȯlks kēratõmõst.
Runts jāmstab īrjemān pǟ mǭ.
mier ja mǭ pǟl
kabāl mǭdõ
mǭdõ sǭņ jarā pallõ
mǭdõ jellõ
mǭsõ maggõ
mǭstõ ilzõ nustõ
mǭstõ ilzõ sǭdõ
Mäd mǭ um sūr ja rikāz.
Neiku mǭ palāb min jālgad allõ, nei tǭb lǟdõ.
Siedā äd līeda sa mǭ pǟl.
Um võtāmõst duņtš mǭstõ ilzõ, algõ ta pīlõg mǭsõ.
Sīen um jelsõ mǭ jālgad allõ – äb ūo seļļi rištīng, kis pīlõb kūož pǟl.
mǭdõ kindõ
mǭdõ vägtõ
mǭzõ killõ
mǭzõ mattõ
mǭzõ pānda
mǭ sizzõl stǭdõ
Panāb naggõrd (~ sīpõld) mǭ sizzõl.
Võtāb naggiri mǭstõ ilzõ
Võtāb bīetõd (~ strīnkõd) mǭstõ ilzõ.
Mǭlõ vel um lūnda.
Mǭlõ vel lum katāb mǭdõ.
mittõtäuž sidāmiskūol
mittõsug äbkǭļõs sǭdõ vāldiņ äbvajāglizt täpīņtõd sõņšti
mittõ īdtõ
mittõ midāgid
mittõ midēd ~ mittõ midēgõst
mittõ tilkõ
mittõ jedmõl īdtõ kūdõ
äb kūl mittõ īdtõ
mittõ mikšmõks pānda
Ta iz tīeda mittõ midāgid.
Ta äb pan (~ pidā) mīnda mittõ mikšmõks.
Nei liggõn, ku mittõ ambõ allõ äb ūo kūja.
Nāizta mitšīņtõb.
Mitsmõz kõrd?
Mits tēg nītõt?
Mits rištīngt?
Mitsmis kilīs jelābõd vel rāndalizt?
Tuoi äb pan sīnda mitmikšmõks, mitkūlõmõks.
Rištīngtõ sa mitīņtõd sīemizõks.
Siedā mitikš äb tīeda.
mit īdtõ
mit midēd
Liņdi mīstõb pūd vaisõ, mīstõkõld attõ.
Misǟ!
mis ... siedā
Mis?
Mis um?
Mis sa kītõd!
Mis sǟl!
Mis sǟl rõkāndõ!
Mis mǭdõ tēg jaggõt?
Mis kōgim, siedā parīm.
Siprikizt pǭdõ sizāl võib vȱlda mis äbmis.
Ma võtīz sīe veļ, mis minā īž tǭž
Mīrnikā mīrtõb.
Mirrõpū kazāb Egipts ja Arabijs.
Mīrnikā tīeb ǭjḑi, kūoršnigidi.
Minā magūb neiku mirīņõz.
Vež mirdzõb pǟva kädsõ.
Miernaigās, siz ku vež īrgõb kilmõ, siz sugūb mīr; se um seļļi kuordõ, võib kītõ nemē mīr – seļ
nēļakantlimi mīr
Min sõbrā um minvastāli.
kim minūtõ iļ seis
Minpierāst võitõ tǟnõ īedõ.
ministrij inspektor
Siz um lieudtõd sǟl mingiži-äbmingiži ažḑi.
Sugīd äb või kītõ, mingi kūož jegāikš um.
jedsõ mingizt päuvõ
Siedā tīeb mingi mū.
Sǟl mingi um.
Mīmtõb nūorpǭrõn viļļõ.
Nīemõ nūolõb eņtš vāškiztõ, mīļiņtõb eņtš vāškiztõ.
Se um seļļi sīemnāiga ku sigā mil.
Mikšpierāst min sidām pȯdūb?
Ma äb pan mikšmõks.
Mikš siz äp?
Mikš ta iz tul eggiļ?
Ma tei sīest mīkõlõst lēbakukīļ.
miklā pū
Nīemõ mīgõb, vāški mīgõb.
Nīemõ mīgõb, ta tǭb eŗgi.
täuž mīez
mīez mīe vastõ
Ta um mīez jegā tīe pǟlõ.
Mīez pidāb eņtš sõnā jūsõ, ǟrga pidāb eņtš sǭrad jūsõ
Ta akūb mēḑi.
mīelõ lǟdõ
mīetõ naiztpūoļi
mīevīțõ tīedõ jellõ
Ta äb ūo võind siedā mierskūolõ loptõ.
mierlimi tūļ
Ma mīeriņtõb tǟnda sõnādõks, laz ta vȯlkõ mīerig.
Ta mīeriņtiz Jǭņ Pētõrõks.
pids mīerda
Ku rištīng um jūobõn, siz mier um pūola sǭņi.
Mierrõ um lēmõst.
Minnõn vȯļtõ mīelpierrõ ne kǭŗapǟvad.
mīeli mīez
mīeli nai
mīelõ lǟdõ
mīelõ pānda
Ma lǟb mīelõ, ku ma lǟb mīe jūrõ, pretsūb.
Ta paņ min mīelõ.
mīel vȱlda
miedlinkizt jemā
miedlinkiz siskāmi
Okšõn um midžā.
Vanāǟma vīž lešti Talsõ mīmõ.
Ma äb tīeda midēgõd.
Tämmõn um eņtš vīțõ metōd.
jegā tīe pǟl mēstar
Tīe tīeb mēstart.
Ma mērkõb tǟnda, kui võiks käddõ sǭdõ.
Flintõks mērkõb.
Ānkar jūr ētizt merk.
Ta um merk rištīng.
Rištīng mērdõb, nǟlgastõb, laz īegõ rujāks, või tūoizta mērdõb.
Rištīng äb merd; až ta sīeb nei lougõ, nǭļa pierāst kītõb, sa merdõd.
Ta set mengiļtõb.
Lapst set mengiļtõbõd.
minnõn um jõvā mēļ
mīel parāntimi
mīeldõ parāntõ
mīel pierāst
mingizõn mīel pierrõ tīedõ
mīel pierrõ vȱlda
mīelõ pānda
vīž mīeldõ
vastõ mīeldõ vȱlda
min mīelstõ
äb lǟ īdtõ mīeldõ
mīelõ īedõ
mīelõ jettõ ~ mīelõ pānda
mīelõ tūlda ~ mīelõ rabāgõ
mīelsõ piddõ
mīelsõ pīlõ
mīelsõ vȱlda
mīelstõ jarā unnõ
Se lekš ulzõ min mīelstõ.
Ku midāgõst set tuļ mīelõ, kītiz: minnõn tuļ pǟzõ.
piški mēļ
mīel jūrõ tūlda
neiku īlma mīeldõ
mīelstõ ullõ vȱlda
mīelstõ vāldiž īedõ ~ mīelstõ vāldiž sǭdõ
pigā-tagā mīelstõ vāldiž
mēļi sieggõ
Mēļ um jarā, äb ūo riktig.
Mēļ josābiz jarā.
Mēļ kadūb jarā.
Piški mēļ um sīen, kis um aššõ uskiji.
Ma tei īž eņtš mīelstõ, mitikš iz ānda nõvvõ.
Tämmõn äb ūo mīeldõ jemmit.
Ta um järāndiz eņtš mīelstõ.
Ta ailõb neiku īlma mīeldõ sīe naiz tagān.
jõvā mēļ
kõzzi mēļ
mēļ neiku tūļ pūgõb
Valstõn vastūksnikā äb ūo sīesõ mīelsõ.
Ne broutšizt mehānikõks sǟl kuoigīd pǟl.
pūold mēšti
Ta kǟb meḑḑõ pǟlõ.
Meḑānikā, se meḑūb īridi.
mätskõz lānga
mätskõz vȯzā
Mätskõd at mingizt seļļizt, kīen äb ūo õigizt nägū, seļļi äbvīți ažā; se võiks vȱlda pigā jegā ažā
Alā mǟt kīedõd jarā!
Ma pugūb mätāl alā, ūrgõb jarā.
Mǭ um täuž märgõņi pūḑi.
märgõn pū
tõvstõ rǭz vȯļtõ märgõnd
Mis sa mǟrgantõd eņtš jaļgi!
Kațki um märgi.
märgizt sīlmadõks
mǟrgandõb jarā, īeb kažži kūož
Kazājs um märgõ.
Pierrõsuodā mǟrst 1721.–1723. līvõd rov pigātagā kūolõb ulzõ.
lapst märā
viedūd märā
Lapst tīebõd märrõ.
Sūr märā, veitõ villõ.
Mändrõksõks siegūb sandrokkõ.
Ǭriņi siegūb mändrõksõks.
Lapst mǟngabõd pipādõks.
Ta mǟngiz minkõks neiku kaš īrkõks.
Alā mäng tulkõks!
Lapst mǟngabõd mängažādõks.
Mämõ neiku kalā: kalād attõ amād mǟmõd.
mägnugārõs
Mēg vaņtļizmõ Šlītõr mägalīzt ja mägalīz nītidi.
jellõ mǟdõltõksõst
mǟdõltõksõks
Täm kālma pǟl iz sǭ pandõd mingiz mǟdõltõbkiv agā rišt.
Mǟdõltõb tǟnda, īdstīd mǟdlõb, rõkāndõb iļ täm.
Sūo mǟdõb ūškist.
jarā mǟdõn lānga
mǟdõnd ibūkst
Lānga um mǟdõn.
Kīedõd mǟdõkst jarā.
Lānga um jarā mǟdõn, äb või sǭdõ sieldõks.
Jemāizzõ ma mǟdlõb nei nemē leb un.
Ta mǟdlõb tǟnda jõvīstõ, jõvād sõnādõks.
Mäddizt ka rūoikõbõd lǭja jūrõ.
Lāmbaz eņtš mǟkõks rõkāndõb mǟ.
Ta matīz eņtš izā Sīkrõg kālmatarrõ.
Ta matīz eņtš rǭ mǭnalā.
Tǭți pūŗtõn kuoigīd pǟl kokkõks ja matrūzõks.
Matkimiz pierast kȭlbatizt kalešidi.
sūrd mõtsā masīvõd
maŗŗõl lēmi
maŗŗõl kǟdõ
Muskant maršõb, maršõks tulāb, maršõks lǟb.
Samīņ marš!
marrõ lǟdõ
Ma ūdiz vietā leb marlõ.
māņțõb eņtš tīekõks
mingiz rujjõ māņțõb
Ma māņțõb tǟnda.
Ma maņūb, või ta tulāb.
Sa maņūd, kui ta um sin jūsõ.
Mūdõ mittõ midāgid eņtšsuglizt iz ūo maņdõb.
manšettõdõks bikšõd
Neiku manna sadīz touvõst mǭzõ.
Ta māngõb eņtš pierāst midāgõst.
Tsigīņõd mangõbõd.
Kāndat mīnda nei nemē kīnõ mandarīnõ.
mammonõn palkõ
makstõd tīe
tāgiž maksõ
Ma maksāb tämmõn rǭkõks.
Perīmīez maksīz minnõn ikš rubīļ.
Ta maksīz kalād jedstõ riggõdõks.
Ta um īž eņtš kabātstõ maksõn ja jūotõn või kui.
Se ažā maksāb pǟgiņ rǭdõ.
Lēba maksīz minnõn ikš rubīļ.
Ma tǭb sǭdõ, laz maksāg mis maksõs.
Paldītõn maksāb krīevõ rǭ.
pīemdõ maksā
jūrõpandõd vǟrtit maks
Ma pidīz maks pierāst eņtšõn rištīngt.
Piņņõn piņ maks.
Smekūb, mingi makā tämmõn um.
Vȭidagõn um pǟva makā, pǟvaļikki um paistõn pǟlõ.
Ma set sai makā sūzõ.
Se sīemnāiga māitsõb jõvīst.
Didrõkõn eņtšõn ka māitsiz jūodõ.
Se um min maits pierrõ.
um maitõn
Māitõd tǟnda, sa rikūd täm jarā.
Maisõb sīemnaigõ kǭjkõks.
Umāldõn um panmõst maiskõļi, laz ne võigõd ailõ ilzpēḑõn.
Maigāztõb sīemnaigõ, smekūb mingi makā tämmõn um.
jedsõ maipivḑi
sūdõ maikslõ
maikslõ sūkõks
Läpš maikslõb.
Paŗīm sūtäuž sūolizt äbku magtäuž magḑizt.
punnizt pȯskūd neiku magōn ēdrõm
magliz roppõ
lovāl (~ ullõ) maggõ
maggõm laškõ
maggõm īedõ
magūb nei ku jarā kūolõn (~ kuoț; ~ pūklutš)
Läpš magūb jemā jūsõ.
Sǟl magūb jemā lapsõks.
Ta magūb īed ja pǟvad lebbõ.
Ma magīz täm jūsõ iļ īe.
Jǭņõn vȯļ āiga maggõ.
Ma tǭb maggõ, novvõmõst um.
Ei maggõm neiku piški siļk.
Pȯis magīz sīe neitstõks.
rujādkuodās maggõ
Ta magūb rujā.
Mǭŗa um magḑõ neiku tsukkõrz.
unnägūd magḑit
Se um sūr magḑim.
Eņtš ūdtõd lēba um magḑi.
Nei um magḑi sīemnāiga, ku amā kīel võib jarā jamstõ.
magḑi uņ
tǭb magātõ
võib magātõ
Minā nei äbvõi täsā magātõ.
sūr mag
tijā mag
mag neiku kuoț jedsõ
Minnõn um mag täuž.
Mag äb lǟ lebbõ.
Sīen ju tegīž um sūr mag.
Ma um mag pǟl mǭsõ.
Rištīng īeb jamdõks, ta kazātõb siedā maggõ set.
Sūold at magsõ.
Mag um täuž neiku būnga.
magūdtaggi rougõz
magūd limānǭgõ rougõd
madāltiji kītimi
Madāltõb tǟnda jo madāliz.
Ta maddõrtõb tǟnda, tīeb riktigõks.
Līndamašīn līndab madālõld.
Kis kuordiz astāb, se madāliz sadāb.
Ta īrgõb tūlda tāgiž madālist.
Pešlinkizt līndabõd madālist.
Lind līndab madālist.
Pǟva um madālis.
madāli āina
madāli kūož
madāli pū
madāli ēļ
madāli vež
neiku arāgõz ļärīkšõb
Ikš arāgõz ärīkšõb tegīž.
sūdõ ļäpīkšõ
Rištīng ļäpārtõb kīelkõks.
Gūogõdõn ja paŗīdõn at ļäpād.
Ilgõn umād ļäpād.
Ilgõ ļäpīst tei kūoibidi.
kik abbõnd, punnizt ļäpād
Läps imūb lutšõ.
Lutīņtõb eņtš lapstā.
Se läpš um lutīņtõd.
luštīgõl vȱlda
Ta um nei luštīgõl, ku īekõb laggõz.
luštīgõlõks īedõ (~ sǭdõ)
Nei jen luštīgõl mēļ um tǟnda nǟdõ.
Seļļi lušt um, ku võiks nǭgõst ulzõ īekõ.
Salliz lūrõb, kis ammõ tǭb nǟdõ, mis sǟl sǭb tīedõd.
Ta lūrõb mīnda.
Lupīņtõb pubḑi, jernidi, pēgidi.
Pubād lupīņtõb pǭgõst ulzõ suormõdõks.
Sa ūod seļļi neiku lupātõz – või jarā kīstõd, või kullõn.
Lūožõb – neiku ropūb pids mǭdõ; või ta um rištīng agā lūomõz, kis lūožõb, nei lougõ viedāb ēņtšt
Pū lūotšõb kǭdkȭrdiņ mǭzõ ja ilzõ.
Piškizt pūd lūotšõbõd touvõ kädsõ neiku jeldsõ.
Tōvaz ka lūotšõb pūḑi.
Kalāmīed päzīzt lūotõmõt vȯlmižiz.
piški lūotõks
lūotõkst andõ
Minnõn um lūotõks täd pǟl.
Ma lūotõb, ku tikkiž lǟb jõvīst.
Lūotõb täm pǟlõ, agā ta tulāb.
Ni ta sǭb lūotantõd.
Agā se um, ku ma tädkõks kubs sǭks lūotantõd.
Vīriz kǭrali ibbi vȯļ lūos.
Ma lūoņõb eņtšõn rǭ pierāstõ rištīngtõ.
Tämmõn um lūoņ maksāmõst.
Lūomõn um lūomõ kovālõz un lūomõ joud.
Ta panāb lūomõ kieudõ (~ skēḑõ).
kēravīț lūomi
lūomõ eitõ
lūomõ vieddõ
Lūomõks mēg nutīzmõ sīe, mis sai viedtõd ikš kõrd vadāks ulzõ.
Lūomõks sai nuttõd ka se mierkabāl, mis sai võttõd immõr kīedõdõks ja vadāks.
lūojõ lǟdõ
Või pǟva äb lǟ lǟndõ lūojõ?
Lǭja lūoilõb.
Min izān ka vȯļtõ seļļizt luoiklizt mǭd; tämmõn mūnda mǭ vȯļ seļļi, ku sidām vȯļ luoik ja aigād
Mǭ võib luoiki vȱlda.
lūoikõd mǭd
jelsõ lūodõg
Ku um kațki paņ, lūodõb vizzõ svināks.
lūodõ vastõrõkāndimiži
Jumāl luoi mǭ.
Tämpõ mēg luoimõ kūjõ.
lūodõ kāngazt
Kažži, libḑi, luņdžõb kädstõ ulzõ.
pǟgiņ lūnda
lūki kalā
jagū lugsõnā
kȭrdali lugsõnā
pūoji lugsõnā
luggõmõt pǟgiņ
Ma lugūb rǭntõzt.
Ma lugūb rǭntidi.
luggõs ulzõ
Sa lugūd lešti.
Ma lugūb, mits nīemõ attõ.
Nēḑi võib sūormõd pǟl luggõ, äb ūo mingi pǟgiņ.
rov luggimi
luggõ piddõ
Läbstõ seļļi kīlma luft tulāb sizzõl.
Tämmõn äb ūo lūdõvārta.
Mīez rabīz nāizta lūdõvardkõks.
Ūž ludõ pūstõb pūdist.
lubbõ andõ
lubbõ kizzõ
Ma sai lubā Randõ lǟdõ.
Mitīdõn mūn iz ūo lubā sīedõ.
lū ja nǭgõ
Amād lūd pȯddõbõd.
Se äb ūo mingi lūd murdtõb tīe.
vȯnnõ lõvvõ
jel pierāst lõvdõt jālga
Amā ežmõks lõvīzt kȭlbatõb ānkaŗplatš.
Tämmõn um lȭta pǟsõ.
Astāb ilzõ, lõuglõb ja võib saddõ mǭzõ.
Jālgad libštõbõd, īž äb mõtlõ, kui ta lõuglõb mǭzõ.
Ku ildõst lõuglõb, siz set lõuglõb.
Jālga lõugliz.
Tarīļ lõugliz kädst ulzõ.
Lȭtstõb neiku plēšõd.
Lȭtstõb siz, ku um väzzõn.
Vȯlgid nei lõpsnā!
lȭkald vȱlda
Ukš ei lȭkald.
Ukš um lȭkald.
Alā jettõ läb lȭkald!
jedmõl lȭinagstāigõ
pierrõ lȭinagstāigõ
lȭinagmǭļi ilā
lȭinagmǭļizt irdõkst
Ta sei lȭinagiži.
Tämpõ vȯļ lȭinagižis ūdtõd liestād.
lȭiga vȯlmi
Lȭga um sǭmaltõn, äb ūo pūdõz.
Kakš lõbāzt kubsõ, ne attõ lõbāz rov.
Magūb seļļiz ložā pǟl; sǟlõz mingi kuoț um pǟlõ ja ta um nei ku benk või midēgõst seļļi tīedõd.
Lāmbaz lozūb mǭsõ.
Mis sa lōda jūsõ lozūd!
Siz lōzizt, kīen se ni um.
pānda lovvõl
Kui ma paņ lovvõl, nei ma ei maggõm.
lōzõ vieddõ
Ni ma sǭb sīe lōz, ni ma sǭb sīe ažā.
Um lǟmõst lōzidi viedām
Minā lovāldõst ilzõ.
Ta īekiz lovāldõst ulzõ.
Lovā īeb ku sigā pǭdõz.
Ku nūzõb illõ, siz um lovā lagtõmõst vizzõ.
louv krǭtiņ
rǭntõd|loutš
Käpsõ at lōtšõd.
Pan lēba loutš pǟl!
Rǭntõd attõ loutšõs.
tīerad loutštǟdõd
paļļõks loupõ
Ta loupiz min kädstõ pietūksõks rǭdõ.
loulrǭntõd nūotõdõks
lōlab neiku kik
Ta knaššõ lōlab.
Mēg lōlam kubsõ.
Ta lōlab tūoizta loulõ: ma kītõb nei, ta kītõb nei.
Lapst lōlabõd neiku pešlinkizt.
Mēg lōlam līvõ lōlidi.
Täm loul um louldõd: ni um pagalām tikkiž.
Louglõb – libštõb ja sadāb.
Ta lougliz mǭzõ.
Lougli ibbi um jõvā tīe jūs.
mǭzõ lǭțõ
pǟlõ lǭțõ
sizzõl lǭțõ
tǟdõks lǭțõ
ulzõ lǭțõ
kuoigõ lǭțõ
kivīdi lǭțõ
plintõ lǭțõ
pūḑi lǭțõ
Ta lǭțiz ēņtšta tǟdõks.
pūdlǭjad lǭțimi
loț kurk allõ
Puțkõz lotšūb kǭdkȭrdiņ.
Kūorad at lotšās.
Kieuž um lotsāld.
Kieuž īeb lotsāld.
Min izā pidīz lǭtāiga.
kuŗē lǭt
lǭtõ piddõ
lǭtõl lǟdõ
lǭtõl kǟdõ
Jämp sǭb lǭtõl ka pieksõ.
loššõ pīkstõ
Ta pīkstiz suorm loššõ.
Mag lorīkšõb.
Vež lorīkšõb, ta jūokšõb lorīkšõs pids kivīdi.
skūolõ loptõ
tīedõ loptõ
Ta loptīz kindõ.
Ta loptīz tīedõ rejjõ.
Ta um eņtš tīe jarā loptõn.
jarā loptõ
Ta loptīz eņtš sigā jarā.
Loptātizmõ siedā tīedõ.
kub loptāntiz
amā pierrõ loptāntõs
Ma loptāntiz īedõ.
Lopsūkalā – libḑi, luņdžiji, līti, jamdi, pīemdi.
Vīmõ lopūb.
Vīmõ um loppõn.
Minnõn lopīz lēba.
Pǟva knaššõ lopūb.
Rištīng īeb vanāks ja lopūb.
Ǭrõnd loppõbõd.
1931. āigast lopāndõksõl
tämsõvvõ lopāndõksõl
riek lopāndõks
romān lopāndõks
lopāndõks sǭņõ vīdõ
lopāndõksõks
Se perri lopandõks tulāb.
Lopāndõks jõvā, tikkiž jõvā.
Ta lǟb eņtš lapsõn tīemõ lopāndõks.
Rīgõ lop
lopūd eitõ vǭizõks, vǭ lopūd pǟl
Lop um sūn ka.
Tūļ tǟnda mūrdab, lomāstõb.
mǭzõ lommõn
mǭzõ lommõ
tūlkõks lommõ
Tūļ lomtõb tǟnda.
perri lǭndrõks
pūola lǭndrõks
lonkõs lǟdõ
Ta lōnkõb.
Päp lōlatõb mīe naizkõks īdõkubbõ.
Ibūkši lokūb lokškērõdõks.
lōlaji lind
ibūkši lokkõ
viedalli lǭja
lǭja mag
Se um lǭja.
Lǭja upāndiz jarā, siz ta lekš pūojõ.
Lǭjadõks vīdõt um viļļõ sīņõz ja lǭḑtõd kuoigīz.
Lǭipõb ǭrõnd tierrõks.
Lǭipõb lupātõks.
lǭigi kīskõ
lǭigi lǟdõ
lǭigi lǭgstõ
lǭigi poukõ
lǭigi rabbõ
Ta lǭgstõb pū lǭigi.
Ta kīskiz ǭrõn lǭigi.
Tarīļ lekš lǭigi.
Ta rabīz pǟ lǭigi.
Kõpsõn um lǭigi ūļ.
Pūḑi lǭgstõb kirrõks.
kūja (~ pǟva) kädsõ lǭgõ
Lǭja um neiku lǭḑtõd kalādõks.
Lǭḑig um se, mis sǭb kuoigõ sizzõl lǭḑtõd.
Iļļõ nustāmizõks kȭlbatizt ka dēļist tīedõd loḑīdi.
Puțkõz īeb kūjaks, lodžāks.
loddõr rištīng
Ta īrgiz ältõ pids lōdanallizt jaļgi.
lōda jālgad
loudõ lagtõ
loudõ rīstõ
lōda jūrõ (~ kilgõ) istõ
lōda jūsõ (~ kilgsõ) istõ
istõ lōda tagān
neiku pids īdtõ loudõ
Perīmīez, se jemmitõt lōda tutkāmõs istīz, perīnai mūndakõrd istīz perīmīe kilgsõ.
Ku sa ūod lōda tuoiz kilgsõ, sa ūod lōda tagān, ja jūsõ, ku sa ūod sīes kilgsõ.
Mēg istām īd lōda jūs: siz mäddõn um ikš mēļ, ūomõ mȯlmõd īdmēļizt.
Lind litīkšõb tībõdõks.
līti irg
līti kaz
lītiz āigaks
Ta vībtiz sǟl lītizt aigõ.
Pietūksõn at lītid jālgad.
Šōt sidāb līst immõr vizzõ.
Liskõ panāb vȱlgõd, āinad, krouvõb liskā tǟdõks.
Tubās vȯļ tikkiž lirgõt-lorgõt.
ikš lipštõks
nīemidi lipšõ
Sīestõ nīemõst lipšāb semḑi.
Ǟma lekš nīemidi lipšām.
Lipšaji kikīz sǟl īž nīemõ jūs, set seļļizt, kis vȯļtõ vanād rovd, ne istīzt.
Nīemõ sai lipšāb.
Nīemõ tuļ lipšāb; ku äb ūo lipšāb, siz um lǟlam.
Lipīņtõb īd tuoizõn jūrõ līmõks.
Ma paņ tarrõ līndõdīrmatõkst.
Pūtõb set lindsemḑi.
līngastõb, ǟlõb
ǟlõb, līngõb
Sa ūod jūobõn, sa līngõd īžeņtšõks.
līnidi vieddõ
līndab neiku lind
Lind līndab tībõdõks pūzõ, pūstõ mǭzõ, īd oksā pǟld jarā tuoiz oksā pǟl, madālist, kuordõst.
Lind līndab, tībõd tilkõbõd (se um tabāndõks).
Kus sa līndad?
Pierrõ mǭnvizāntimiz kǭtõmizt talrovzt eitõ lindbrīks.
Pūstõ lind, linnist tībõd – puŗŗõnikā.
Neiku lind, lōlab īdtõ loulõ īdstīd.
Ta pidāb līndidi.
Linālōdad vȯļtõ nei kērabizt.
liņdi kīskõ
Tämnāigast at knaššõd linād.
Līmtõb pū vizzõ īd tuoiz jūrõ.
vizzõ līmõ
limmi vež
Līmkõks līmtõb, võijõb, panāb kubbõ nei, ku ta akūb īdõkubbõ.
Limā um pīlõn vied sizāl.
Jǭra um limmõ täuž.
Mūndakõrd miersõ sugūb limmõ.
Lillõks, klarnetõks, sviļpõks līltab.
Muzīkõ līltab.
lillõ pūgõ
Lillõks kītõb se, mis um pūgdõb.
Kīen um sizāl ȭn, se sǭb lillõks nuttõt.
Sīpõld kazābõd lillõ.
Mittõ kuorrõ äb liktā – äb ūo jelsõ.
Piņ liktāb tabārtõ; nīemõ neiīž liktāb tabārtõ
Īžeņtšõks sa likūd.
jarā likkõ
Ma likūb rajjõ.
Kädkõks sa likūd tǟnda jeddõpēḑõn.
Ne likīzt laijõ.
likkiji rištīng
Pids sūrdõriekkõ um sagdi outōmašīnõd likkimi.
ǭriņi ligtõ
rīstõ ligtõ
liņdi ligtõ
Sa ligtõd tǟnda, laz ta liggõg.
Ku um Jǭņpǟva, siz līgõb Jǭņidi.
Mis sa ligūd vīmõ käds?
Ta ligūb vied sizālõs, vež viedāb ulzõ sīe sūoliz.
Ǭrõnd liggõbõd.
Nei liggõn, ku mittõ ambõ allõ äb ūo kūja.
līezlimi katūks
līezlimi rānda
līezlimi kȭnka
Ma midēd līediz.
Āigarǭntõd tekstiš um lieudtõb vaņdi sõņdi.
Līeškõks līeškõb groudidi kubbõ.
Sōnalīešk vȯļ pūstõ tīedõd vaņšti, agā pierrõ siedā ni jo littõrdõks ētab pǟlõ.
Vanāst līvlizt vejīzt lešti liestāvõrgõdõks.
sidāmi liestā
jarā lieppõ
kubbõ lieppõ
sǭb kubbõlieptõd ja tõitõd
Li jedmõl jarā lieppõm eņtš veļkõks!
lieppimiz mūrdaji
jarā lieppimi
lieppi alg
mustā liepā
vālda liepā
Nūoŗ liepālēḑ, se um sūr āina.
Liepālīedtõ paņ pǟlõ.
Līenõd tämmõn rǭdõ.
Ta līeniz min kädstõ, ta võtīz tāgiž andtõb pǟlõ.
Jemā kīetõb naggõrd līemtõ.
nēļa līedpūoļi ulzandõks
pǟgiņ lieggõ
pids lieggõ breḑdõ
Ta viskīz mīnda liegā sizzõl.
liegārastā, kīen tīeb lindbūdidi
Jǭņ nutīz perīmīeztõ līekaõnim pierāstõ.
Jemān um līebzi ēļ.
Āiga īeb līebziks.
līebi vȯzā
līebi kēra
līebi kǭj
līebizt liestād
Sǟl vȯļ jõvā līebi mǭ.
Sa līdziņtõd ēņtšta tuoizkõks.
Pūoga līb aŗšt, ta opūb aŗštõks.
Ǭrõn līb punni, tǟnda rǭviņtõb vermkõks punīzõks.
Nīemõ līb lipšāb.
Mēg līm aššõ tegīž vēl kubsõ.
Kaļdi līb amādõn.
Sīest midāgõst äb lī.
Minnõn līb lēmizt.
Äb lī mitīdtõ līvlizt, kis äb mõtlõks īdtõ mõtkõzt: algõ līnd jemīņ suoddõ.
Sprīt laskūb mǭzõ, siz līb pūol pūraztõ.
Piškizt liblabbiņd, mūnda kõrd um pǟgiņ pǟva aigõz nēḑi.
Jālga libžtõb.
Jegāl āigal sa võid saddõ, libžtõ.
Sa libžtõd pids jeijõ.
midāgõst ulzõ libīņtõ
libīņtõb sinnõn immõrkouți
Pešlinkizt libīņtõbõd.
Ta libīņtiz sin kädstõ ammõ eņtš pīemdõ kīelkõks.
libḑi jei
libḑi riek
Libḑizt tīeb tūgist.
Liepā pūstõ vȯļtõ amād jõvād libḑizt.
Libḑiks ūdõb ǭriņi.
libūb mǭzõ
Tul minnõn ležgõlõmõlõ!
Pīl minnõn ležgõlõmõl!
ležgõlimõld vaņtlõ
Tul ležgõlimõl!
ležgõlim vȱlda
Ta um perīņ rānda ležgõld.
Rovžti tul kubbõ ležgõld ja kougõnd.
Ma iz tīeda tǟnda nei ležgõld vȯtšõ.
Mēg lekšmõ jelām rānda ležgõlõ.
Alā tul nei ležgõlõ!
Rīgõ ležgõl
Mēg jelām rānda ležgõl.
ležgõl laskõ
Astā ležgõl!
Ta kārtab, äb ānda ležgõl.
Sīe lūomõn äb sǭ ležgõl.
Ta um ležgõl.
Ta jelāb jõvāgõt ležgõl.
Ta um min ležgli sõbrā.
Min sõzār ja veļ at min ležglizt.
Kīeta lēzõb rinkõ.
lețlizt prefiksõd
leț al
Tämmõn īdtõkabāl lekš se ab ullõ, ja siz ta paņ lētšõd sizzõl tegīž.
Lūomõd letsīņtõbõd.
Lǟb letsīņtõm nīemõ.
Mīed leššõbõd kuoigõ.
Brāndiļtõ lešūb viedkõks.
Kis ežmizt kõrd vȯļ miersõ, se vel iz mūošta leņtšõ kīedõd kubbõ agā teiž rinkõ nēḑi kieuži.
Võrgõ, täm knaššõ leņtšõb kubbõ, nei ku ta jūokšõb vied sizzõl.
Ta paņ leņtš eņtšõn kaggõlõ.
lǟnd tūļ
lǟnd õvā
sīlda lēnõd
strepīd lēn
Lemp um seļļi sangdõ, kis midāgõst äb tīeda un äb mūošta.
Ma lǟb pǟva käddõ lemmõz.
Ma lǟb pǟva kädstõ lemmõstõ jarā, ku ävõi jemīņ kāndatõ.
Ma nǟrbiz pǟva kädsõ lemmõsõ.
laigāld lēmi
lēmiz pǟl teļļõ
Bǭn lēmiz sǭņõ um vel vīž minūtõ.
Ūoņdžõl izt sīetõ sugīd jedmõl lēmõt bikt jūr.
lem āiga
Minnõn äb ūo sīestõ lemḑi, äb ka kilmõ.
Mǭilmõ äb või lemmõks peistõ.
Sǭb lemḑi sīedõ.
Lǟmõst peislõm lemǟma jūrõ – se vȯļ, istīz mǭzõ sīe āina sizālõ, ku ni ǟma mēḑi pēstab.
lemmõz tūlda
Sa said lemḑi, kui sa strǭḑizt.
Ma lǟb pǟva käddõ lemmõz.
Ma nǟrbiz pǟva kädsõ lemmõsõ.
Ma lǟb pǟva kädstõ lemmõstõ jarā, ku äbvõi kāndatõ.
Mingizt lemḑi ta sǟl äb sǭ.
Pidīz mäddõn seļļiz lektsij jedsõ.
lejji veļ
Naggõl lǟb ibīzõn lejākīndõ.
līedõd ētabõd
pū lēḑ
rǭntõ lēḑ
līedõd puddimiz āiga
kõuvõlēḑ – kakš ja pūol mettõrt pitkā kȭvaz
viltsīņtõblīedõd – kaks kõuvõlīedtõ
Pū lēḑtõb.
Pūn līedõd lēḑtõbõd, īebõd vizāks, īebõd vaļmõks.
Iļ sīe Brõkšā kǭrand um se legēnd.
kontsentrātsij lēgõr
lēgõrd palābõd
Lēšõd rīštõbõd Līvõmǭdõ.
lejjõ eitõ
Ta um lejā min lejāst.
Vaim kil um vaļmõz, bet lejā um nõddõr.
Um vȯdlõmõst, ku ta kazātõb lejā eņtš lūd pǟlõ, siz um rištīng nägū.
Lūd, lejā luštõ täuž.
Lejā vȯļ tūorõz.
Rujā ētiz lejjõ.
Ja až Izānd äb lītõltõks nēḑi päuvḑi, äb sǭks mitikš lejā pästõd.
Lebțõb ēņtšta.
Lebțiz ēņtšta neiku nūor sindõn.
lebkazzõn vȯzā
jegā kalāmīe leblebbi āigastpeļmi
Līvõ talrov rattõd vȯļtõ lebbõl pūstõ.
amā pǟva lebbõ
amā īe lebbõ
āigast lebbõ
Sõvvõ lebbõ pigā jegās līvõ kǭrands jelīzt zīḑõd.
īdtuoizõks lebbõ sǭdõ
lebbõ ajjõ
lebbõ arrõ
lebbõ īedõ
leb ja lebbõ
lebbõ jellõ
lebbõ kǟdõ
lebbõ kǭļõ
lebbõ laskõ
lebbõ luggõ
lebbõ mõtlõ
lebbõ murdõ
lebbõ nǟdõ
lebbõ pallõ
lebbõ rabbõ
lebbõ rõkandõ
lebbõ õvvõ
lebbõ saddõ
lebbõ sǭdõ
lebbõ suoimõ
lebbõ tīedõ
lebbõ tilkõ
lebbõ vaitõ
lebbõ vaņtlõ
lebbõ vīdõ
lebbõ vȱlda
lebbõ vȯtšõ
Sa li sīest mõtsāst lebbõ!
Paldiņ lekštõ lambõdõn jālgad vaitist lebbõ.
Sa lekšt jõugõmäg lebbõ.
Ver tulāb leb ǭrõn lebbõ.
Ku sa eņtšõks ūod lebbõ, siz um jõvīstõ, äb ūo tuoiz kädst kizzõmõst daļībtõ.
Āiga um lebbõ.
Tikkiž rǭ um lebbõ.
Sīḑšt äb sǭ lebbõ.
Pȯrzõd īrgiztõ lebbõ lǟdõ.
Minā nǟb sīnda lebbõ.
Lebūb sōnas lūdõks.
eņtš kim tsentimettõrt jamdit nei lebāigas
ežmi lēba
leibõ īedõ
leibõ peļļõ
Brīvlēba pǟl um siz, ku um penzijõs.
Alā võttõ min lēba jarā!
Sa sīed min leibõ.
Ma um täm lēbas.
Mēg ūom īds lēbas: īdsõ kubsõ peļļõm, īdsõ kubsõ sīemõ.
Kīen leibõ sa sīed, siedā loulõ sa lōlad.
leb mõtsā lǟdõ
leb läb vantlõ
leb sūormõd vaņtlõ
leb tul ja vied lǟdõ
läulõ eitõ
Läul ētab rakkõks un um ka līešk.
tarān aigās sǭdõd läpš
Se läpš um min ver un min lejā.
Ta sai laps sīest kalāmīe pȯisõst.
Lūomõz pūoigõb, läpš tämmõn sīndõb.
Rebīzõn at lapst.
nei läppõnstiz ku sūrizānd
Nei läppõn, ku eņtš nannõ äb tund.
Mis sa läpūd, sa ūod joutõm!
Minnõn vȯļ lǟndzīe nei kīlma, ku ambõd klebžizt.
läpātõnd joud
läpātõn īlma
Īeb läpātõnõks kažži vȯzā, pūolkuijõn, pūoltūorõz.
lämmi īlma
Min vanāǟma, sem vel Nabāl jǭras eitõn lǟmatõkši.
Kalād lǟmatõbõd tallõ.
Līvlizt lǟmatizt Livonij Ordõn iggõs.
Rištīngtõ mingi rujā lǟmatõb, ku tämmõn um lǟlam jengõ.
Lǟb, lǟlamtõb, siz tämmõn um lǟlam.
jo lǟlamstiz
lǟlamstiz rujā
lǟlamstiz lugdõb
Lǟlamstiz tämkõks um.
Zūonkõ perīnai vȯļ lǟlamjālgad pǟlõ, vȯdliz piškizt skuțkõ.
lǟlam ilzāndami
lǟlam pǟ
lǟlam kāndam
lǟlam tīe
lǟlam ȭgt
lǟlam nai
lǟlamd jālgad pǟl
lǟlamõks īedõ
lǟlamõn vȱlda
Ta um lǟlam, ku ta vȯdlõb eņtšõn lapstā
Jelāj um lǟlam, ku ta um vȯddõltõb.
lǟlamt tīedõ
lǟlamõks vȱlda
lǟlamõdõks võikslõ
drukkimiz lǟlamõd ārdiņ
Se lǟlam um kāndamõst.
Rištīng sīeb, tämmõn lǟb jengkurkõ, siz ta läkārtõb.
Neiku sandrokpadā, set läḑīkšõb ja kīeb.
Lind lägāstõb.
Kanā lägāstõb, kǭkštõb.
lǟb vȯidõ kilgõ
lǟks lǟdõ
Näntõn lekš pǟgiņ pǟdõ murdõ.
Minnõn iz lǟ siedā tīedõ.
Sinnõn äb lǟ rikkõ abjelāmiz.
aigāmǭlõ lǟdõ
iļarrõ lǟdõ
iļļõ lǟdõ
irgõ lǟdõ
jarā lǟdõ
jeddõpēḑõn lǟdõ
jedspēņ lǟdõ
kõrdõl lǟdõ
lebbõ lǟdõ
mīelõ lǟdõ
novvõmizõl lǟdõ
piddõz lǟdõ
riek pǟl lǟdõ
ukkõ lǟdõ
ulzõ lǟdõ
vastõ lǟdõ
Lǟm!
Li jedspēḑõn!
Laz ta läkkõ, kus kuŗē tǟnda tȭmbõg.
Lǟb, kus tūļ vīb.
Ma iz lǟ iz sīņõ, iz tǟnõ.
Ma lǟb jālgiņ (~ eņtš jālgadõks).
Sa nei lǟd neiku pids vietā.
Ta nei lekš, ku tuļ tǟnda kitāks.
Läbõd neiku kūrgõd īd tuoizõn tagānõ.
Ta um eņtš āiga jarā jellõn, kītiztõ, ku lekš jedspēḑõn.
Ta lǟb vannõ riekkõ īdstīd.
Tämmõn īdtõkabāl lekš se ab ullõ ja siz ta paņ lētšõd sizzõl tegīž.
Se lǟb neiku sud kurkõ.
Ta um lǟnd iļ käd.
Nei se lekš īdstīd.
Pivā lǟb jeddõpēḑõn amā īe ūomõg sǭņõz.
Või se riek lǟb Dūoņigõ?
tīe, mis lǟb
Kievāmstiz lǟb neiku mǟngab.
Sīezõ rīstõ lǟb kakš lītõrt.
Lāmbaz īžeņtšõks lǟb.
Pan läbǭrõn jeddõ!
Viedā läbǭrõnd vizzõ!
Läbigkõks āŗštiz sovābõļt.
Tämpõ ma sai läbāndõkst sinnõn kēratõ.
läb eng
läb rǭm
läb rūt
läb allõ
läb jūs
läb tagān
Tutkāmi läb um vāldiž.
Āina um lažās.
laz kil
lațīst katūks
Ikš latāstõb tūoizta.
Ne latāstõbõd kīeta, jegāikš eņtš pūolõ latāstõb.
Oksād laštūb jarā.
kakškimdõ lattõ
Mikīļ sǟlõ set lāškandõb.
Tämmõn vȯļ mīelsõ lāškandimi.
Lāška, mittõ suormõ ta äb tǭ liktõ.
kūjaks laskõ
pūojõ laskõ
sizzõl laskõ
sīlmast (~ siļmšti) ulzõ laskõ
vāldiņ laskõ
Ne Ūdkilā jǭrad saitõ kūjaks lastõd.
Ta laskūb pūd (~ pūḑi) mǭzõ.
Ta laskīz lǭja pūojõ.
Ta laskīz min (~ mīnda) vāldiņ.
ēņtšta rištõm laskõ
Izā iz lask mīnda kuondõst ulzõ.
Ma laskīz tǟnda (~ tämmõn) maggõ.
Lask mõtlõ!
Äb või laskõ tǟnda kōgaz.
Paldīņ mīnda laskūb lougõ kǟdõ.
Ta laskīz tīedõ minnõn kǟngad.
mǭzõ laskõ
Ta laskūb flintõks siggõ.
Ta laskīz minnõn flintõks jalgõ.
kīeta laskõ
Lapsrok – laps pierāstõ kīetõb sīemnaigõ.
lapslapst
lap lap pǟl
Pū lāngõb.
Alā lang!
Langdõmõd eitõ kretļā sizzõl.
langõ vērbikšõ
Sūrnõggõlõn, ku paņ villizt langõ pälõ, siz rǭžki villiz lānga tutkām tei kǭdkȭrdiņ.
Langõ viedāb (~ panāb) nõggõl tagān.
Lānga pugtizt nõggõlõn tagān.
Minnõn ka um lambõpǟ, kis äb pidā midāgõst pǟsõ.
Või ta sīnda lamūb?
lambiļ lēmi
vȯļ lambiļ
taptõb lambõd
lambõ vīla
lāmbazt kerīkšõ
lambidi kaitsõ
neiku lambõd sieggõ suž lastõd
īrõd lamātõks
Didrõk tagāb nemē lakt kilūb.
Ta um nei tǟdõks lakkõn, ku äb pīl jālga pǟl.
Lakūb mingiži rīstidi.
lakūb īdõkubbõ mingiz smērõks
kǟb lakkõs, jūodsõ
Kaš lakāb.
Mīez lakāb ēņtšta tǟdõks.
Ta um lakkõ täuž.
ibīz lakād
Ta āndiz piņņõn lakkõ.
špirktõ viedkõks lajāstõ
Jūomnaigõ lajāstõb, tīeb lajāks, panāb jūrõ vietā, ku ta īeb lajāks.
Mis sa lajāstõd ēņtšta!
Ta lajāntiz entš lūomidi.
lajā mǭ
lajā rok
lajā vȯzā
lajāks īedõ
lajāks tīedõ
ta lāitab
Ta lāistab kengmõztõ.
Neiku touvõ tēḑ, nei ta laistõb.
lāistajid ǭrõnd
lāista pǟlõ pānda (~ vieddõ)
lāiska ibbi
laiskõ ibīzt ajjõ
kīļta laintõ broutšõ
Lāinõd vīerõbõd.
Mier lāinõb.
ta lāimõb
ne laimõbõd
laik ibbi
Liestā um laiglimi kala.
Ikš kant vȯļ tovdõt laiglimizõks.
laigli jālga
kīndõr laigit
Kangõ laigit um ikš mētõr.
Teimõ sīe rǭz vel laigīmõks.
laigāpūoj lǭja
laigāli bibliogrāfij
laigāld ajjõ
laigāld eitõltõ
laigāld īedõ
laigāld jūokšõ
laigāld lädõ
laigāld pillõ
vǭlidi laigāld tīedõ
Lambõd lekšt pids ammõ nītõ laigāld.
Lǟb vǭlidi laigāld tīemõ, mõitiz ta äb kuij.
laigāld pīlõ
laigāld jellõ
Ne pidīzt kuoțīd laigāld pǟva käds vāldiņ.
Se um va laigāld jelāji rištīng.
Amād rǭntõd at laigāld.
laigāaiglimi kibār
Kalād at laidõs.
Sūr pǟgiņ piškiži vāldidi pȯrzidi mǟngiz laidõrs.
Kalād lǟbõd laidõld jarā tõvvõ.
Kalād tuļtõ laidõl.
jõugõ laid
Pațīkmõ vastõ um lāididi.
laid tarīļ
lāidõd kǟngad
laid vež
liņdi lagtõ
ǭriņi lagtõ
võrgidi lagtõ
Ma lagtõb, tīeb ǭrõn vāldiņ laigāld pū pǟlõ või tarā pǟlõ.
loudõ lagtõ
lovvõ lagtõ
Ku nūzõb ilzõ, siz um lovā lagtõmõst vizzõ.
Palāg um lagtõd vizzõ.
līvlizt nimmõ lagtõ
kežži lagtõ
Vaŗīkš lagtiz tībidi.
lešti lagtõ
Võižmõ lambõd kievāmstiz jarā lagtõ.
laggõz vaņtlõ
laigāld laggõ
Kuodā lagūb.
Jel lagīz jarā, um jarā laggõn ja sizzõl saddõn.
Sukā lagīz jarā.
mīestõ laggõ
tuoiz jūrstõ jarā laggõ
jelāmõst laggõ
Ma lagīz eņtš naistõ.
Ne lagīztõ.
Īeb lagdõ touvõ alā, ku jel um pagalām.
Mēg ūomõ lagdõ touvõ allõ – äb ūo mittõ īdtõ jellõ, kūožõ, kus vǭŗõ lǟdõ.
kilā lagdõ
Laz läkkõ lagdõ pǟl!
lagdiz mǭ pǟl
Mis sa lagāstõd nei jennõ, lopāndõkst äb ūo!
Īlmalizt tekstõd kēļ um ladūz.
pūd ladād
Ta vȯlks labākõl istõn ǭj benk pǟl.
Vȯzzõ kvellõb.
Mēg ūom sinkõks kvit.
Labā: pägalli, jālganalli, kūondanalli, labānalli.
Kǟnga pīkstõb labbõ.
Ma likīz labāks jȭgța.
Min labān se kǟnga äb kõlb.
airõ labā
ankaŗ labā
käd labā
kindõ labā
kirrõ labā
kǭj labā
pīel labā
sukā labā
Kūonad kvärrõbõd.
mīed kvartet
Se nägțõb kvalitēt vaitõ.
kūžsaddõ āigastõ
kūžsadā āigastõ
kūdsadā āigast vannit
pierrõ kūdtõsaddõ āigastõ
kūdsadā ežmi
Rāndas um veitõ kūzõdmõtšti.
Vib vȯļ tīedõd kūzist pūstõ.
Sūr rištīngõn ka äb ūo jõvīst, ku kūval lǟb pǟlõ.
eņtš jūrõ kutsõ
jarā kutsõ
ulzõ kutsõ
Vanbizt kutsīzt täm Vǟntast kuodāj.
Ma kutsīz täm eņtšõn pa ablizõks.
Hilda kutsīz āigast pierrõ jarā.
Ma sai kutsimiz sindipǟva pǟl.
Ma tuļ täm kutsimiz pǟl.
Kūtebbizõn um lǟlam.
Kõŗ vīți āina, kuštāinaks tǟnda nutāb.
āina kušt
Kušt um se, mis tīeb vȱlgist agā āinast; seļļi kõŗsuglimi āina, sīe vǟndab īdõkubbõ, ja tīeb 
jõvā kušt lešti
Lapstā kušīņtõb vāgiž.
Kuspūoldõ ta tulāb?
Kustõ sa tuļd?
Set se pūol vȯļ vāldiņ, kustõ istīz sīe rattõdraj pǟlõ.
Kussīņ ta ei?
Kussīņ ta lǟb ?
Kuspūolõ ta lǟb?
Ta kuskõz lekš.
Ta kuskõst tuļ.
Kuskõst tuļ tubbõ sov.
mittõ kuskõs
Kuskõs lōlab.
mittõ kuskiz
Ta lekš kuskiz.
Se äb kõlb kuskiz.
Kus sa vȯļd?
Kus siz sa lǟd?
Ta iz kuts mīnda, kus siz vel sīnda.
ikštäuž kus
Ku ne kȭrõd set ku sugīztõ, siz kītizt kuŗēkūondaks.
Kis kuŗē vēļiz siedā tīedõ?
Kuŗē tõmbõg! ~ Laz kuŗē võtāg!
Mis kuŗŗõ!
Kuŗē ka siedā äb või jarā oppõ.
Nei ku kuŗē um kūonda pǟl – se armõ äb ānda, ajāb īdt ajāmõst.
Kurv um jo knaš krežīļ.
Pidā kurs jedālõ!
kurlizõks īedõ
Krupā kurkšlõb.
amāl kurkõl ouŗõ
kurk jūr kargõ
kurkõ akkõ
Ku jõvā kurk um, võib jõvīst rõkāndõ ja loulõ nei ku kik.
Sumār īeb kurkõ.
Se minnõn um kurkstõ sǭņõ.
Ma kei kurgjālgadõks.
Siz, ku kūrgõd lǟbõd jedspēḑõn, siz ne jo lǟbõd knǭšõs.
kurā kež
kurrõ kätā
kurā jālgaks lovāld ulzõ astõn
Ma lǟb kurrõ käddõ (~ kurrõ pūolõ).
Būoḑ um kurās käds (~ kurās pūols).
Ma tuļ kurāst kädst (~ kurāst pūolstõ).
Kūrsõ sūolizt brēțļiži.
Līvõ randõ Tallinõst tuļtõ kupšād.
Ku sēmḑa um kuppõn, siedā presūb, laz tulgõ zup ulzõ, siz līb kuppõnsēmḑa.
Sēmḑa kupūb, lǟb kubbõ.
sūŗ kuplā pū
Kupīņtõb semḑi.
kupīdi pānda
Pȯis kuožūb nāizta, siz ta neitstõ võtāb nāizõks.
Jaņī kuožīz Līžõ.
kǭrand kūožõl
Vääri um kēratõn nēšti Sǟnag ja Vaid kūožnimīst.
Tämpõ tuļtõ Katšīn kuožālizt.
kuožā pǟl lǟdõ
kūožõ andõ
kūožõ nägțõ
kūožõ vaļmõks vaņtlõ
mittõ kažīzt kūožõ äb īe
Ta um eņtš kūož lieudõn.
Kīen vȯļ jõvā kūož, ta võiž kītõ, ku minnõn um lem kūož.
Äb ūo kūožo, kus pǟ pānda.
Ta nägțiz min kūožõ.
Ma vaņtliz eņtšõn kūož vaļmõks.
Minnnõn äb ūo nei jen kūožõ, kus võib jālga pānda.
Ta um sõzārõn jemā kūõžõs.
Kuoțīdnõggõl vȯļ kuoțīd paiktõb pierāst.
Ta vanāstõ kuoțštõ umbliz eņtšõn ūd am.
Ku kațki īrgõb sõvlõ, siz ta īrgõb kuostõ.
Kațki äb kuost, ku ta pōkõb lǭigi.
Laz kuostāg tierrõks!
Kațkīzt kuostāntõb.
Sa tǟnda kuostāntõd, laz ta kuostõg.
Naggõrd kūoŗštõb veisõks.
Pūd vȯļtõ jo lǟlam kūoŗštõ.
mǭŗidi kuoŗŗõ
kubbõ kuoŗŗõ
ulzõ kuoŗŗõ
Kis kopīkt äb kuoŗŗõ, sīen rubīļ äb ūo.
dūoņõd kuoŗŗimi
mǭŗad kuoŗŗimi
pēgõd kuoŗŗimi
sīend kuoŗŗimi
kūoŗšõ loulõ
Illõ katūksõn um kūoŗ, katūks lǟb nei kubbõ ja täs um se kūoŗ ja kus tepūb ka ainõ; paldīž ne
pū kūoŗ
lēba kūoŗ
Ta sai ūd kūortiļ.
Ta tǭž ūdtõ kūortiļt.
līb kēratõmõst kūoršnigõ
Ta istīz naiz kuorrõl.
Mēg jelām īdtuoiz kūorõks.
Ta istāb minkõks kūorõkst.
Mēg istām kūorõkst.
Panāb potīļõn kuork pǟlõ, propūb täm vizzõ.
Kougõn kuorgõbõd mägūd.
Alā li kuordõz ilzõ.
Lind līndab kuordõz ilzõ.
Kuordõst sadāb mǭzõ.
Lind līndab kuordõs.
Ta vaņtlõb kuordõld mǭzpēņ.
Ne jelūd at īd kuordit.
Kis kuordiz astāb, se madāliz sadāb.
īd pǟ jo kuordõ ku sinā
Ta um kuordõl illõ.
kuordistõz ovtõd
Pešlinkizt līndabõd kuordist.
Pǟva um kuordis.
kim mētõrt kuordi
kuordi amāt
kuordizt izāndõd
kuorbõn kard
Mis sǟl kūorbõb?
Vīļa um kuorbõn.
Vȯrūks kūorbõb ulzõ.
siggõ kūorbastõ
Kūorbastõb kǭra jarā.
kaffõ kūorbastõ
kūoralopsõ andõ
kūorali ažā
Ta nūziz ilzõ naiz kūorald.
sūrd kūorad nei ku piņņõn
īdst kūorast sizzõl, tuoizõst ulzõ
kūora tagān pānda
kūorad pistõ ajjõ
Kūorad at pist illõ.
Kūora vīngõb.
Kūora um vizās.
Pan eņtš kūorad vizzõ, nei ku sa äd kūl!
Kūorad sadābõd vizzõ.
Ta äb nustā mittõ kuorrõ.
Vež lǟb kuorrõ sizzõl, siz kūora rūtšõb.
Äb ūo õmmõ pǟsõ, siz um kūora tagānd kažži.
Se lekš tikkiž min kūorastõ piddõz.
Ma kūliz siedā pūol kūoraks.
Sa kūopõd siedā lapstā.
Laz arm vȯlkõ kuonnõ.
kuondõ jarā vȱlda
Ta lekš kuondõ ulzõ.
kuondõ, algõ läkkõ
Ta īediz potīļkabālõks kūonda kațki.
Polākõz ailiz nei kierdõ, ku kūondad īd vīlkizt.
Nai um min kūonda allõ.
Ta iz lask mittõ kuondõ mǭ jūr.
Nei ku kūona mätāl pǟl.
Kūoltõ tūoizta äb või.
Jarā kūoltõ võib lūomõzt; tapāb lūomõzt.
Kūoltõb rištīngtõ, ku rištīng um kūolimiz pǟl ja rovzt sǟlõz at immõr, ja siz kūoltõbõd tǟnda.
Kūoltõ võib īdtõ kūožõ eņtš lejās või tuoiz lejās, algõ se pȯddõg sīes kūožõs.
Kūoltõb mingiz āinaks.
lejā tīemizt jarā kūoltõ
Jougõn at kakš kuoltõ.
Ku rištīng um kūolõmiz pǟl, siz täm sūormõd äb pīlõtõ kõurõd, agā siz ta viedāji eņtš sūormõd
jedmõlaigi kūolõm
jedmõl eņtš kūolõmt
kūolõm pǟl kūodštõd rištīng
jarā kūolõ
ulzõ kūolõ
kūolõbõd nei ku kärmizt
Pierrõsuodā mǟrst 1721.–1723. līvõd rov pigātagā kūolõb ulzõ.
Ku ta kūolõb, siz ta panāb kakš kätā rīnda pǟlõ.
Sa kūolõd sīestõ rujāstõ.
Sa kūolõd sīe rujāks.
Jālga um jarā kūolõn.
Ne lekštā kuolmskiņ Irēl.
kuolmsaddõ āigastõ
kuolmsadā āigast vannit
pierrõ kuolmõsaddõ āigastõ
kuolmsadā ežmi
kuolmpēļi rǭjõdõks kuoig
kuolmõz pūoga
Kuolmõndpǟvan um Dūoņigs tõrg.
kuolmkūli vāški
kuolmkūizt kursõd
Ta kuolmkȭrdastiz sulīz pālka.
kuolmkȭrdali katūks
Vanākāngar perīmīez võtīz Anniz kuolmiz nāizõks.
Kuolmiz nāizõks ka vȯļ ikš tidār.
Ouv, kītõks killõgõ Kuolmāinagizõn illõ!
kuolm āigastõ nūoŗim
kuolm āigastõ vanā
kuolm āigastõks
kuolms ežmižis lugdõbrǭntiš
Ta um kūolimiz vaisõ.
kūok pǟlõ pānda
Ta jegāpǟvan jemīņ kuojābõb.
lețkīel kuojābõmi
tīera kuoiglǭḑig viļļõ
Ma um nei ku kuoigānkard pǟlõ pandõd.
Kuoig lekš pūojõ.
Ne at sǟld kuoigīd pǟld mǭzõ lǟnd.
Kuoid at kǭskõn amā vīla jarā ajjõn.
kūoḑštõ kūolõm sǭņi
kūoḑõni eḑḑimīez
kūoḑõni rõk
kūoḑõnizt maksūd
kūoḑõnõst ovātst
Ligīd kūoḑõn!
Lǭja īrgõb lǟdõ kūoḑõn merkõn pǟlõ.
kūoḑõn nei
kūoḑõn nemē
kūoḑõn siļmõz kītõ
kūoḑõn siz
kūoḑõn vastõpēḑõn
Kūoḑõn tämpõ ta iz tul.
Kūoḑõn sīepierāst ma tuļ.
Täm nai um kūoḑõn šizofrēnik.
kūoḑiz nõtkõ
kūoḑizsidāmli rištīng
kūoḑi riek
ēņtšta kūoḑizõks ajjõ
kūoḑizõks kilmõ
kūoḑ käddõ andõ
kūoḑõ kaibõ
kūoḑõ kandõ
leb kūoḑ
Kūoḑ pidīz sīlizõks.
Se võib vȱlda tārpali lugdõbrǭntõz ka kuodliztõn.
Sīkrõg um min kuodkūož.
kuoddi kazātimi
kuoddizt vȯlmizt
Jālgabis at kuodād, mǭ pǟl tubād.
kūodõ kandõ
Se äb tul kūod alā.
Ma äb kānda kūodõ iļ mitīd.
Ta kāndiz kūodõ tǟnda vāldiņ laskõ.
Tämmõn äb ūo kuotā un vǭŗõ.
Ne tulbõd kuodāj.
Ta um kuonnõ.
Ne tulbõd kuondõst.
Tämmõn um jõvā kuod.
Lǟb rõkāndõ, kuņtš ta um vel täsā.
Kuņā ailõb piņīdõks.
Zārka jūrs vȱikabõd ja kunkstõbõd īž eņtšõks, nei ku zǟl um.
Kunāks võtād nāizta?
äb kunāgõst
mittõ kunāgid
Kunāgid ma lǟb.
Kunāgid ma tǟnda vȯļ nǟnd.
Mēg jõvā jelīzmõ tīedõ, kunā munt vel magīzt.
Kunā sa lǟd?
Kunā igāniz tēg tǭtõ.
Kunā tēg tultõ?
Ma vȯdlõb, kunā ta tāgiž tulāb.
Ta kumtõb rīst kumāliz.
Kumt rǭz siedā paņņõ!
kummit kädsõ umārz
kummitõn āndiz
Kummit tīeb eņtš tīedõ.
Kummiš kilgsõ vȯļt kakš oukõ.
kūmi rōda
Ta kūmartõb.
lȭigajumāld jeds kumārdijid
kumāliz ajjõ
kumāliz kīerõ
kumāliz lǟdõ
Ta kīeriz lōda pȭrand pǟlõ kumāliz
kūlzi läpš
aigõ kultõ
kengmidi kultõ
rǭdõ kultõ
ulzõ kultõ
Šnūor kultõb pūdõ.
Sīkrõg kūlõb jedlõmiz Dūoņig pagāstõ.
Sinā nei jõvīst kūlõd nemē piņ.
Ma kūliz siedā set īd kūoraks – siedā äb või uskõ.
Tämmõn äb ūo kūoridi, ta äb kūl.
Ta võtāb sin kūlõ.
Ta iz pan kūlõmõks.
Ūd kǟngad kullõkst neikuinei jarā.
jõvā kūlimi
lǟlam (~ vizā) kūlimi
pȭrand kulūb
Rǭ kulūb pakānd.
Mis sīeb, se kulūb.
kūldzi vȱlda
kūldzizõks sǭdõ
lebbõ kūldimi
lebbõ kūldõ
lōlidi kūldõ
tagān kūldõ
Sa kūldõd siedā, mis ma rõkāndõb?
Rāndas um kūldtõb airõd märā.
Lapst at umbizt – äb kūldõt.
kūldli rištīng, kis sieldõ kūlõb
kuldi sidāmi riek
Se um kūldaläpš, kis kunāgõst äb tīe slikțimtõ.
Amā äb ūo kūlda, mis õlgõb.
Paldiņ sīlmadõks äb nǟ kuldõ, jedmõl kǭmalõks grǭibiz.
kūldtõ sǭdõ
naggõrd nei ku sūrd kūlakõd
„Herättäjä-Yhdistys„ katīz kulūd.
Kitīzt vannõ kullõ.
kukkõrõs vȱlda
Kukkõrd rabbõbõd ulz.
Ibbi kukīz lindstõ.
Keg kukūb.
Kukkizt jāmstabõd.
Sõvvõ um pǟgiņ kukīži.
Ma sei jarā amā (~ tīera) kukīļ leibõ.
tagīztutkām kukīļ
ainõ kūjastõ
sūodõ kūjastõ
kaļdi kūjastõ
vȯzzõ kūjastõ
Liestād sǭbõd kȭlbatõd kūjastõd.
Ta kūjastõb lešti sovkõks, sov sizāl või pǟva kädsõ.
pids kūjamǭdõ
kūja āiga
kūjad ǭrõnd
kūjaks laskõ
kūjaks pūstõ
Minnõn äb ūo kuijõ kūožõ mit ambõ al.
Ne Ūdkilā jǭrad saitõ kūjaks lastõd.
Tūo kuijḑi pūḑi!
kis um piški, kūja, švakkõ
Sīe āigast vȯļ sūr kūja.
Seļļizt kuijõ ma äb mǟdlõ.
Ku kalā um kūja pǟl siz ta kūolõb jarā.
kūjõ lūodõ
kūjõ eitõ
kūjõks
Mäd nīem ei kuijõǭdõrt.
kubbõ kuijõ
Ǭrõnd kuijõbõd.
Jarā kuijõn nei ku ǭbõpū, vǭjli.
Sū kūjõb.
Tikkiž kūjõb jarā.
Ibbi kuigõz nei äbjõvīst kāndab.
linnizt lūoimad, villizt kuigõd
Lapst vāgiž kuigõst eņtš vais rõkāndõbõd.
Ma võib midēgõst nei ȭŗikšõ kuigõd.
mittõ kuigid
Siedā lǟks kuigid vaļmõks sǭdõ.
kūi tīe
Kui ma mūoštab, nei ma lōlab.
Kui ma paņ lovvõl, nei ma ei maggõm.
Se um tīend tīe lǟlamõks kui oppijiztõn, nei ka opātijin.
Kui jelād?
Kui nei?
Kui sa kītizt?
lōlab kui lind
kui äb kui
Sõvlõb, kui sa kīskõkst nǭgõ kațki.
kui kōgiņ
ku pǟgiņ
kui knaššõ
Kui kaj!
Se äb ūo kui sūr.
kudtõd jak
kālkakiv – seļļi kudlimi kiv
kūdklas skūol
Teddõrz kuddõrtõb.
Miedlinkizt kuddõbõd, tīebõd kudīdi.
Kalād kuddõbõd.
Kūonad kuddõbõd.
kāngazt kuddõ
sukkõ kuddõ
Ēbrikš kudāb eņtš vȭrta.
Sukkõ kudāb vīrbadõks.
kalād kuddimi
Se ǭrõn um mäd ǟma kudātõt.
Ta pidāb eņtš kudātõd ǭriņi.
sukā kudāji
võrgõ kudāji
kangõ kudāji
kalā kud
kūona kud
Kūonad laskõbõd kuddõ.
kubstõ jarā
tikkiž kubs
kubsõ piddõ
Vel jedsõ siedā suoddõ mīžtõ kubīktīedõdõks pūḑi.
Seis kubīkmettõrt um kim stērõ.
mū mǭīlmaks kubbõpūtimi
Pan kädūd kubbõpēḑõn!
kubbõ ailõ
kubbõ ajjõ
kubbõ kazātõ
kubbõ kazzõ
kubbõ killõ
kubbõ kiltõ
kubbõ kõlbõ
kubbõ kuoŗŗõ
kubbõ kutsõ
kubbõ lieppõ
kubbõ luggõ
kubbõ pānda
kubbõ paššõ
kubbõ rabbõ
kubbõ rǭibõ
kubbõ rõkāndõ
kubbõ saddõ
kubbõ sǟdõ
kubbõ siddõ
kubbõ sǭdõ
kubbõ tūlda
kubbõ vieddõ
kubbõ võttõ
nei ku kubbõ lōlatõd
Ne mǟngabõd kubbõ, ku īdsõ mīelsõ umāt.
Ne paššõbõd kubbõ, attõ ītizt.
joudõ kubbõ
nūoŗ kū
tijā kū
täuž kū
vanā kū
Kū pāistab.
Nūoŗ kū, ku īrgõb suggõ; vanā kū, ku īrgõb kullõ.
janvār kū
Āigastõs um kakštuoistõn kūdõ.
ta kītiz, ku...
Ku sa lǟd, siz ma ka lǟb.
Ma tulāb siz, ku sa līd kuonnõ.
guņāks krūz
Ma tulāb ildīņ, ku līb aigõ.
Ta tīeb krutškidi.
jarā kruppõ
Krūonõb rištīngtõ, se um ov ažā.
krūogõ stedīļõks
ambidi krõukšõ
Amā īe spēļiz kǭrtidi koņtš krõmšõld tūorõd.
Krõkštõ võib jegāīdtõ ažžõ, mis krõkšūb.
Krõkštõb pubḑi.
Lovā võib krõkšõ, ma laskūb lovvõl ja krõkš-krõkš krõkšūb.
Kǟrpa jelāb mingizt kivīd või krõdād sizāl.
Īeb kūja krozā.
krõbīž kīlma
krõbīž lum
īdõkubbõ krouvõ
īdtuoiz pǟlõ krouvõ
ibīzt krǭpšõ
kougõlt krǭpšõ
naggiŗi krǭpšõ
kīndõdõks krǭpšõ
Kīen sõvlõb, se krǭpšõb.
Ǟrga krǭpšõb mǭdõ.
Krǭpõb tūoizta, tūoizta rištīngtõ pietāb.
Krǭnõks nustīz kuoig ilzõ.
Vȯllõ jūokšõb krǭnstõ.
Ta krǭmõb eņtš ažḑi tuoizõ kūožõ.
rištīng, kis magūb ja krǭkšõb
Ikš paŗ um krokš, mingi piški paŗ; või se äb ūo se, kis tīeb piezād pu ȭnõ?
Krǭjõb eņtšõn īdõkubbõ viļļõ või rǭdõ.
Krǭjõb sukā sizzõl.
krǭipõ sǭdõ
krǭbõb pids mǭdõ
Läpš krīukšõb.
Neitst krīukõb.
Neitsõd kriukõbõd.
kristlizt jumāl
Kaš krīpšõb.
Ukš krīkõb.
Pū krīkõb.
Krețțõltõb viļļõ.
Minā tīeb tort pǟl võidtõb krēm vȭidagõst.
Ta īdstīd krǟpiļtõb.
Kievtõd un sīļgõd kräpād mǭzõ.
Ukš um krämpsõ.
Krämpt uks vizzõ!
krämpizt likkimizt
Jālgad viedābõd krämpõ.
Pan uksõn krämp jeddõ!
Krämp panāb pǟlõ.
Kräkšūb, mis um vizā, ku mūrdab.
kräbīļ kēra
kǭŗa kraņtš
Ta kraņgõb kädūdõks viļļõ īdstõ kūožõstõ tuoizõ.
Kramāpuțkõd – sīemgõpǟd attõ vizād ja vaimõd nemē kramād.
Kațkīzõn um kramā pǟlõ.
Sei nei, ku ambõd krakšīztõ.
Pūd krakšõbõd.
Tuļ krakšūb.
kõzzi rištīng
kõzzi nei, ku laz jumāl vȱidag
kõzzi nei ku suž
Kõzzi kež, kis tuļīnõst panāb nei ku šläukt.
Ta nei ku tūlda sīlgõb, nei kõzzi.
Rištīng um kõzzi nei ku suž.
Ta vaņtliz min pǟlõ kõzzizt sīlmadõks.
Ta sai krūz pǟlõ kõzīzõks.
kõzzi piņ
nei kõzzi nei ku piņ
Ta kõzīņtõb iļ tūltouvõd.
Se kõzātiz tǟnda.
kõzzõ piddõ
Min um seļļi kõzā, ku ma ailõks nǭgõst ulzõ.
Paldiņ ta um seļļiz kõzā allõ.
Ta kõzās nägțõb ambidi.
Sīlmad jedsõ kõzāks īeb kērabizõks.
Alā nägț eņtš kõzzõ muntõn.
Mikīļõst vȯļ set kõzzõ.
veisõ kõvīstõ
Kõvīstõks kõvīstõb.
kakš kȭvazt
kõuvõ oksā
kõuvõd lǭņtš
Ta īediz īd piškīz kõuvõ.
kõuvi pū
Kõuvšt nīt
sǟlga kõurõs istõ
Ma lekš pagāstvanā jūr kõurõkädkõks.
riek kõurõm
mõtsā kõurõm
Kõur kõuriņ pids mõtšti jūokšõbõd piškimizt ja sūŗimizt ūrgad ja jougūd.
jālgad kõurõd nei ku kūokõd
Ta istāb kõuristiz.
eņtš mīel kȭŗkõms
kõuri nei ku kringiļ
kȭrtam vigā
Kūonad kȭŗštõbõd kvar-kvar.
kõrdõl pānda
Ne panbõd ažād kõrdõl.
Kež kȭrdikšõb kardõks.
Loptātizmõ siedā tīedõ kȭrdastiz o-kõks.
Vȯlks võind kītõ kȭrdastiz.
kȭrdali rištīng
kȭrdali tīe
kȭrdali kubbõtulmi
Tikkiž um kȭrdal.
Täm ūoņdžõl vȯļ jõvā kȭrda brēțliži.
kȭrda pierrõ
Ni um min kȭrda.
Kūoŗ lōlamiz oppimizt saitõ pidtõd kȭrda pierrõ kõrd īds kilās, kõrd tuois.
kalād kȭrda rīstsõ
säv kȭrda
lǭja kȭrda
Se um vel piškilaps kȭrdasõ.
Ta äb ūo rištīng jemmitõt, ta um rovd kȭrdast ullõ.
iļļi kȭrda
izāndõd kȭrda
mäd kȭrda rovzt
iļīst kȭrdast
Ma panāb amād ažād kȭrda pierrõ.
Tikkiž um jõvās kȭrdas.
Ta um kȭrda pǟl, ku um sindõbkuodās.
Pǟgiņ rovžti um rujḑi, se um seļļi kȭrda.
Ta paņ umblõm eņtšõn ūd kȭrda.
Kȭrda um, kus um žaket ja bikšõd kubsõ.
kõrd jelīz
sīe kõrd
tūoizta kõrd
kõrõks broutšõ
amād kȭrõd kīerõm pānda
nemē vīdõz kȭr rattõd jūs
ārga nemē kõps
kõpsīdi laskõ
Kis sǟl kõņtšõb?
Ta kõņtšiz kilā pūol.
vālda kȭnkapuțkõz
vīri kȭnkapuțkõz
Kädūd at kȭmatõnd kīlmast.
Ūld at kȭmatõnd.
Kȭļim tīlkõb.
Se um seļļi kȭli rištīng.
Tämmõn um kȭli palg.
äp kuskiz äb kõlb
Se sēņ äb kõlb sīedõb.
Bõuvmateriālõd transportimizõks väggi kȭlbizt laigāpūoj lǭjad.
kȭlbatõb ažā
Se sinnõn um kȭlbatõb.
Kȭlbatigid aigõ tārpalistiz!
mȯistliz ūdtõ instrumentõ kȭlbatõ
kõlā-kõlā strīp
Vȯļ lēmõst sūr kõlāks immar pids sūrdõ sildõ.
kõl tūļ
kõidõ kūok
kõidõ pīgõz
Kangõ kudāmiz jūs um vajāg kȭidazt.
Kȭidantõb, panāb lāngad kõidõ sizzõl, siz võib kuddõ.
pūlkidi kõddõrd vaizõ eitõ
kǭzgiņi piddõ
kǭzgõniz kutsõ
Kovāltõb, tǭb ūd pǟl tīedõ, mõtlõb.
Kovālnikā um se, kis mūoštab nei jellõ, kui ta set igānõz tǭb.
Kovālõzt võib pǟzõ ajjõ.
Ma tei sīe kovālst pǟstõ.
Või mēg ūomõ nei kovālstõ pǟstõ jūobõnd?
nei kovāl nei ku rebbi
Rāndas um pǟgiņ kǭvidi.
Ǟrga kōviz täm jarā.
ilzõ kouvõ
vāldiņ kouvõ
Kis tuoizõn oukõ kōvab, se īž sīņõ sizzõl sadāb.
Mīed lekštõ kōvam riek vāldiņ.
Ǟrga kōvab mǭdõ jālgaks, siz ta rištīngtõ džutškõb ja boksūb.
Alā ajjõ vanā kouv vizzõ, koņtš ūž vel äb ūo vaļmõz.
Rīgõ kouți broutšõ
īlma kouți kǟdsõ
Ma vȯstīz ūd kouš.
Koušõ valāb, mis ma um kīetõn.
Ta sīeb koušõst.
Ma vȯļ īņõ kounaigās ibīži jūotõmõs.
Mag kōkõb.
Piņ kōkõb, kaš ka kōkõb, siz līb bǭrgõ āiga.
Kašīd, piņīd koukõbõd, siz līb kīebi āiga.
kougõnd tūlda
Ta jelāb kougõn.
Se um kougõmõld tǟnõ tūodõd.
Kougõld saitõ tīedõd ǭbõ pūstõ.
vīd kilomētõr kougits
Ta lekš vel kougimõl.
kougi sug
kougizt nītõd
kougizt vȭrõd
Ta jelāb kougimõl.
jālgad ja kädūd vizzõ vǟndtõd kǭțõrdõks
Polākõz kǭtiz eņtš veis.
arā kǭtõ
ulzõ kǭtõ
Ta kǭtiz laps jarā.
Ne lekštā sūŗi kǭtimiži kandõs jedspēḑõn.
kost pǟl vȱlda
pǭļaz kǭskõ
Suodāmīed ajīzt kǭŗiņ nīemidi.
kǭŗal kǟdõ
Ta kāitsiz sūrdõ kaŗŗõ.
Ta lekš eņtš kǭŗaks Päpmäggõ.
Tämpõ ta lekš kaŗŗõl.
kǭrtõ pǟl nägțõ
Kǭrtõd attõ kuŗē rǭntõd.
rištīng kǭrõm
Ma kǭrõb siedā.
potīļt korktõ
Rǭgõd at korgiļ.
Oksād at korgiļ, ne äb palāt jõvīst.
kǭrandsidāmt pūstõ
Kǭrandsidām um pūdõz.
Dūoņig mȯiznikā mīž kǭrandõd talrovvõn, Pūoips eit rent kǭrandõdõks.
kǭrandt pūstõ
Vāški um seļļi nemē kǭradkušt.
karrõ eitõ
ǭļaz kǭra
Knaššõ karrõ āndizt vanād kūzõpūd.
Alābõst ka sai knaššõ karrõ.
Ta lekš sūr kǭrõks immar.
lǭja kǭrõd
kǭpšõlt piddõ
Pū kūor kopsūb pǟldõst jarā.
Lēba kopsūb ilzõ.
Mǭ kopsub.
Mierrõ ta iz lǟ jemīņ ku tūrskidi miggõrtõm koppiļõks.
Nǟb sadām ǭraliži kǭpkidi.
Nei mēg siz pigā vȯļmõ eņtš viedām tijāks kōpikšõn.
Kis kopīkt äb ārmakst, se rubīļt äb sǭ.
Būoḑõ tuoi kōpõ.
Eņtš kōpõks ne āndõļtõbõd.
Koņtš min silmad āt vāldiņ, seņtš sa siedā äd sǭ.
Ma lugīz rǭntõ kǭndstõ kǭndtõ sǭņõ.
sūrlǭja deņā kǭņtš
Koknit um kōnõsvīți.
Minā um seļļi rištīng, ku pan konkšõks vȯntsõ, laz ma sǭgõ jālgad aldõst jarā.
kakš kannõ
kannõ kandõ
kǭnaks kandõ
kommi kui rebbi
komerts jag
kǭmalõks rǭibõ
Kǭmal – kakš pivvõ kubsõ.
joudõ kǭļõ
tagān kǭļõ
Ta kǭļiz lǟdõ.
Kaš kǭļõb eņtš kīņtšidi, või at vizād.
kǭļõ midāgõst tīedõ
Sīejūs um kǭļdõd veitantõ lețkīel elementidi.
Ta kǭļõb suormõdõks.
Naggõrztõ kǭļõb veisõks.
Mis sa täs kōļkõd!
Īd kǭļimizõks midēgõd äb lī.
Kolkst lekš kǟnga vastõ benkõ.
kolāz āiga
Vež kolāstab, nei ku pāistab.
sidām kol
Ikš kǭl – kim ētamt; ikš ētam – kuolm kabālt, lugūb kuolm kallõ īd kõrd; kim kõrd um kǭl.
Kanā kǭkštõb, rīļõb
Koks ka sa tǭkst, ma äb lǟ.
Koknit um seļļi vȱrdist tīedõt, kus sõvvõ kīetizt; kōnõs vīți saitõ vȱrdõd sältõd īdõ kubbõ.
Koks ka ma pǟgiņd kädst um kizzõn.
Kǭjkõks um mīeldõ āndamõst sizzõl.
Ta kogtiz, kui tāgiž broutšiji ja kui kīeriji.
Razā kǭgõb.
jarā kǭgõn, sangdõ ver
Ver kǭgõb.
Zaft kǭgõb vizāks.
Kui kōgõks tēg īetõ sīņõ?
Kanā kǭgštõb.
Ne pǭlizt tǟnda kōgiņim īedõ.
kōgiņ āiga jedst
Ma tūndõb tǟnda kōgiņ.
Se um kōgiņ aigõ.
Ta um jõbā kōgim aigõ rujā.
Ma um jellõn täsā kōgimt aigõ.
Ku sa äd sǭ iļ kogīļ!
Ta viedāb kōgi sīe tīe.
Iļ sīe kōgiz āiga tämā võiž letkīeldõ ka järā oppõ.
Mǭ um koggõrz.
Ta lekš kōgaz.
jo kōgaz
Tīedõ viltsīņtõb jo kōgaz.
Mēg rõkāndizmõ tikkiž kǭdvaisõ.
Siedā võib tīedõ kǭdtiz.
kǭdštõb mõtkõz
Piški, piški rīst, kǭdti vȯllõ sizāl.
Ta äb kǭdšt iļ sīe.
kǭdskiņ tīedõ tīedõ
Mīed ratstīzt kǭdratsliz.
jõvā kǭdpūoļi
kurā kǭdpūoļi
kǭdpūoļi klap
kǭdõkssadā āigast vannit
pierrõ kǭdõkstsaddõ āigastõ
kǭdõkssadā ežmi
kǭdõkssaddõ āigastõ
Ta vȯstīz kǭdnädīļiz vāškiz.
kǭdõkskimdõ ežmi
Īdsõ pitsõ kǭdlimi vȯllõ – munā.
Rǭžki villiz lānga tutkām tei kǭdkȭrdiņ.
Pǟ um kǭdkȭrdiņ.
Täm pālka sai kǭdkȭrdastõt.
kǭdkȭrdali ǭrõn
Ne lekštõ jeddõpēḑõn kǭdiņ.
Kõuvõn seļļi sūr mustā kobbõr sǟl um.
kǭdāigasti skūol
kǭdāigastizt kursõd
Polākõz um jõvā kǭdāigasti.
mier kobūb
vȯllõ kobūb
Lēba nūzõb, kobūb ilzõ.
Ku sa mingizt tīedõ lǟd tīemõ, set knūošõd.
milītsõd knutā
Knutā um pūkabāl, sīekõks ma võib rabbõ ka.
Vāldiņ suoļmõ äb või suormõdõks knubīņtõ.
knubā nanā
Zīḑõd at knubā nanāks, saksā barōnõd ka.
Knoušõļ džindõb.
raj knõbbiļ
Kūrgõd lǟbõd knǭšõs.
Knopāndõks um pūolkazzõn.
knoik leibõ ~ sūr kabāl leibõ
knoijõ – no kädkõks võib rabbõ
Jemā knoijiz eņtš polākõzt.
Kanā knǭbõb kukkiži, kärmiži.
Panād ja akūd nei ku tēḑi tapād kniukt ja kniukt pēgaldõks.
Võib rabbõ knipsõks iļ nanā, iļ vȱntsa.
Mag sizāldõst knīebõb ja pȯdūb.
Ta knīebõb kīndõdõks, suormõdõks mīnda.
Võib ka knäppõ leibõ sumāriņ, nei suormõdõks knäppõ ja pistõ sūzõ eņtšõn; knäpūb ka midēgõst ainõ;
Ta knäpūb eņtš abbiņi.
Pūošõd knäppõbõd neitsidi mūnda kõrd: või ne kuigist akkõbõd jūrõ või ne kǭļõbõd nǟnidi.
Knäpīzmõ umāldkäbīdi.
Knäppimi um jemīņ ilmõ siedā pȯddimizt.
Ažā, mis mäddõn sigži lapstõn vȯļ tīemõst, se vȯļ umāld ne käbād jarā knäppimi.
Ta knäpīkšõb, mǟngab immõrkouți.
knäpār sūolõ
knaššõmtõ tīedõ
Seļļizt knaššõmt ta iz ūo kunāid nǟnd.
Ta rõkāndõb knaššõ.
Tämpõ vȯļ knašīstiz kaļdi.
knaš neitst
Ta um knaš nei ku bīlda.
knaš āiga
knaš pǟva
Rovz vȯdlõbõd knaššõ aigõ.
knaš rǭ
Ma knappõ set sai kǟngad jalgõ, ku minnõn vȯļ ailõmõst.
Rǭ knapīz jarā.
knap rǭkõks
Minnõn um paldiņ knappõ rǭkõks, sīepierāst ku minnõn um paldiņ kūoḑõn pǟgiņ maksīdi.
Ǭrõnd at knappõd.
Min ǭrõnd at knappõks īenõd.
Knap võib vȱlda se, mis äb täud min käddõ.
Klutš pǟl lǭgstõb pūḑi pīentõks.
Štork klȭrõb immõrgouți pids gaisõ.
kīeldõ klõkšõ
vizzõ klõkšõ
ūd rentsǟdimiz klõkšimi
Gais klǭrõb, pīlad kaddõbõd jarā.
Ikš klopūb uks tagān.
Ta klopīz jālgaks vastõ pȭrandtõ.
Sidām klopūb.
pȭrandlagtõbt kloppõ
Kanā klokšūb.
Ta sīetõb sigān klijḑi.
Ta sīetõb siggõ klijādõks.
klīstõrtõb vizzõ rīstõ
Tūļ klobārtõb ukstā.
ēņtšta klīerõ
Ne klīerizt ēņtšta.
Rištīng klīedžõb.
klīḑõb – piekslõb, kǟb immõrgouți
Ma klibūb mȯlmõd jālgad pǟlõ.
Raj klibūb.
vanā kleppõr – kīen jālgad akkõbõd kuskiz tagān
Ibbi klepīz vastõ jūrtõ.
klekūb midāgõst
jarā klektõd
Ma klēibõb papīer vizzõ.
kleddõrtõb immõrgouți
ambõd klebžõbõd
Läb kläbīkšõb, tūļ tǟnda kläbīkšõb.
Klaufal pīliz pīel jūs klink immõr.
Lēḑi klaštūb suormõdõks.
Äb ta lug, ta set klaštūb.
Klapārd paņ nīemõn kaggõlõ.
sūdõ klapārtõ
Ta klapārtõb, äb tīe riktig tīedõ, rõkāndõb un klapārtõb.
kǭdpūoļi klap
kuolmpūoļi klap
Klanūb amā rumpõks või pǟkõks.
pǟdõ klannõ
vizzõ klāmbartõ
klakšīņtõb kīelkõks
klāmbariz pānda
klāmbard sizzõl ~ klāmbard vaizõ
klagīņtõb immõrkouți
Ma kizūb sin kädst ainõ eņtš pierāst.
Sīen sai jūrõ druktõd kizdõd mõtkõks tekst.
Vǟnta aprink jūondiji Šmitmaņ irgõn kizlõ tǟnda.
Lapst kīvõbõd.
kivlimi rānda
kivīdtungiļi kouvõ
Õpkõn at kivgõd.
kīvõ nustõ
kīvõ vieddõ
Alā kiuž mīnda!
vastõlikkimiz kiv
nei ku kiv sidām pǟl
kivīdi murdõ
kivīdi pouktõ
Izt jetāt kiv kiv pǟlõ.
Kivīd räukõbõd.
Siedā kiužimizt um mūrdamõst.
kiužiji läpš
Piņ kiuņõb eņtšõks.
Se kīukõb, kīen kibḑi um.
Ma tīeb kittõb pūḑi.
Kittõb um se, mis ma kütan.
Ta kitūb läb rūtõd vizzõ.
ǭjõ kittõ
Ma sinnõn kitāb!
jarā kittõ
rǭgidi kittõ
tēgaļi kittõ
tõrrõ kittõ
Ta kitāb sōna jarā.
Roudõ sa panād tullõ ja kitād punīzõks.
Kittõd jarā, siz ta ȭgõb.
Pǟva kitāb, um lǟmõst vǭŗõ!
Až nei kitsāstiz vȯļ lēbaks, kus siz võiž vȱlda mingizt rikūzt.
kitsāz am
kitsõd rūimõd
kītõks ja ov
tāgiž kītõ
ulzõ kītõ
vastõ kītõ
äb kīt äb kuijõ, äb kažīzt
äb kīt äb mustõ, äb valdõ
Ma kīt, ma tīedab, ku rovzt tǟnda nutīzt ka Dēvit jǭraks.
Sa kītõd tämmõn sūzõ.
Ta pǟgiņ kītõb.
Ta kītiz ēņtšta kovālõks.
Punni kik katūks pǟl – se kītõb tulkajjõ.
Ta kitkūb naggiri.
Tuļ īrgõb kistõ.
Tuļ kistūb.
Täm ārmaztimi pakānd kistīz.
tūlda kistāntõ
kalkõ kistāntõ
jūomiznälgõ kistāntõ
ulzõ kistāntõ
võlgõ kistāntõ
Mīed ailizt mõtsõ kistāntõm.
Tul kistāntõb jarā viedkõks.
Rovzt loptīzt kistāntimizt.
Rovzt sait kistāntimizõks tuoimõl.
kädst kīskõ
ibūkši kīskõ
nīņi kīskõ
jarā kīskõ
kațki kīskõ
lǭigi kīskõ
ulzõ kīskõ
Kalāmīed izt võitõ jettõ touvõ käddõ eņtš tõurõd võrgõd jarā kīstõbõks.
Või sa tǭd mīnda lǭigi kīskõ?
Piņ kīskiz mīnda bikšõraigāst
Ta kīskõb tegīž ibūkši eņtšõn.
Kīskõb nei, ku kǭrad lǟbõd pids gaisõ.
kīskõ ilzõ
Sīe atmatā kīskiz ilzõ.
ikštäuž, kis
kīend siegāst ka tēg ūot kutstõd
kirrõsīlmaks rabbõ
Kik kīrgastõb.
kīrazt keijõ
kirrõks radļõ
kīrsõ kǟdõ
kirrõ sõvvõ
Kir pȯdūb.
kilgõ kippõ
Ibbi kipūb.
Kip tāgiž!
jeddõpēḑõn kippõ
kipīļõks lǭjast vietā eitõ
Mǭdõ kipīļtiz läbḑõks pa rǭziņ, laz ta vȯlkõ pīemdõ.
Kipīņtõb ibīztõ tāgiž.
Kīndõd knaššõ ēdrikšõbõd.
Mustā verm um kīndõd allõ.
Sūrd kīndõd attõ nei ku kuļļõn.
Ma um täm kīndõd vaisõ; sūormõd nei vizās äb pidāt.
Ta pidāb sīnda eņtš kīndõdõks.
Sa ūod tikkiž eņtš kīndõdõks kubbõ kīskõn, mis sinnõn um.
alli kiņņõ
Až minnõn kīlmabõd kädūd ja tulāb tubbõ, siz suormtutkāmõd pȯddõbõd, siz kīņḑõltõb, sūormõd kī
Ku lǟb maggõm, siz äb või räukõ, ku tuļļizt kīņḑõld kitābõd siļmi, tīebõd sīlman slikțõ.
Kīņḑõld vīerõbõd.
Kīņḑõld jūokšõbõd nemē ilgõ lapsõn.
Kīņḑõld jūokšõbõd nei ku õvā vež, upāndõb kīņḑõld sizzõl jarā.
Ta lǟb ǭrastiz kinō.
Āigiz immõr kīndõrpū, se um kīndõr pitkit.
Ma rabīz eņtš kīndõrbū jarā.
Minnõn um ikš kindõdpǭr.
Ta kīndab mǭdõ, tīeb mǭ pīemdõks.
Ta kīndab naggiri, ajāb dūobõd ilzõ.
kīndazt (~ kindidi) kuddõ
vāldad kindõdõks jūrõ lǟdõ
kimpõ īedõ
kimpõ pānda
kimpõ sǭdõ
kimpsõ vȱlda
Ma ei kimpõ, īeb nei ku vizzõ, äb sǭ vāldiņ.
Ma panāb sin kimpõ.
Ma ei sinkõks kimpõ, mēg rīdļõm.
nemē kimpõks iļļõ võttõd
puțkõd kimp, ikš buket
kimīļ ibbi
Lǟb kīļta.
um kīļta, īd kilg pǟl.
kīļta laintõ
kīļta tūldõ
Kolhoznikād lug um kazzõn kūdkȭrdalistiz, kolhoz vejmi – kimkȭrdalistiz.
Kīļpõd ta ildīņ ētiz mierrõ tāgiž.
vizzõ kīļõ
Ta magūb set kiļļizõl.
Īds vakās um vȯnd kim kiļmõ.
Kiļmõks āigiz ka jovḑi ja tierrõ.
lǟdõ pids kiļgiztriekkõ
Se ažā iz lǟ õigizõ kūožõ, se lekš kiļgiztriekkõ.
kiļgi tubā
min kiļgi
kakš kīlta – jõvā ja kurā
Kīer jõvā kilg pǟl!
Sīe ažān at kakš kīlta.
Jei kīļaztõb.
kīļaz jei
kīļaz kiv
kuoig kīļ
Kīļõn pǟlõ tulbõd vadmõld.
pūstõ kīļ
roudi kīļ
Kīļõ võib ajjõ sizzõl, siz lǭgõb kațki, ku attõ seļļizt pūd, mis äb lǭgõtõ.
Kīļ ka võib vȱlda sǟl, kus ajāmõst um sizzõl, laz nustāg jovtõb kȭr ju ilzõ jovtõb kivvõn.
Ajāb kīļ sizzõl, laz ta riktig pīlõg.
Pǟgiņ kȭrdidi um, ku kīļ sadāb ulzõ.
Panāb kīļ vaizõ, laz tēg īegõd kõzīzõks.
perīmīed vaildõst ulzõvēļdõd kīltard
jarā kīlõ
Ne nīemõd attõ kīldõb.
kilmõnd naggõrd
jeiõ kilmõ
kangtõks kilmõ
kūoḑizõks kilmõ
vizzõ kilmõ
jarā kilmõn nei ku kringiļ (~ siļk)
Mier kīlmab vizzõ.
Minnõn kīlmabõd kädūd.
Kīlmatõks vȯlks täm võttõn.
Ma um kīlmatõn ēņtšta.
Alā kīlmat ēntšta!
Läb kīlmatõb vizzõ, sǟl kuņštnikā tǟtõb nēḑi rūožidi.
kīlma āiga
kīlma rištīng
Minnõn um kīlma.
Āiga īeb kīlmaks.
Um nei kīlma, ku um dõŗžõmõst.
Kädūd nei jen kīlmad nei ku mirīņõn.
Kädūd, ne attõ kīlmad nei ku jeikabāld, nei ku jarā kilmõnd.
Ku lǟb vied sizzõl piezzõm, siz um kīlma nei ku rōda; ku jūob, um kīlma nei ku jei.
rǭžki kilmõ sǭdõ
Ma um sǭnd kilmõ.
Kīlma pīlõb.
Kīlma äb vēļ lǟdõ jeddõpēḑõn.
Līb kilmõ.
Uksõst tulāb kīlma.
Kīlmaks äb lǟ jeddõpēḑõn.
killõld sūr
Ma kūliz killõm loulõ.
Blek kilūb, ku tǟnda pieksāb, klopūb, dõržtõb.
mǭ sizzõl killõ
Izā kīlab.
Ma kīliz.
Ma kīlab kaggiŗi nurmõ, borkini dūobõ.
Stalte um kȭlbatõn jõvīst killijiži sõņdi.
Ta lekš jarā min kilgstõ.
kilgstõ vaņtlõ
kilgstõ tieutõ sǭdõ
uks kilgsõ
Ta istāb min kilgsõ.
Pīl min kilgsõ!
Ta magūb min kilgsõ.
jõvvõl kilgõl
kurrõl kilgõl
Istā min jõvvõl kilgõl.
kilgõl pānda
Ta istīz uks kilgõ.
kilgõ kippõ
kilgõ vȯidõ
Ta mūrdiz kilglū kațki.
Ānda tuoizõn pierz, sit īž leb kilglūd.
Kīela kildziņtõb.
kildzi ēļ
kildzi kīela
kildzi ēļ
kīldidi kuoŗŗõ
Kus pūdõ radļõb, sǟl kīldõd puddõbõd.
Kīlavakā paņ kieudkõks kaggõlõ.
Muskāntõd kilāstõbõd eņtš instrumentõd kubbõ.
kilās kǟdõ
mȭkõd kilāndõks
kutsõmõt kilāli
Mingi kīla, seļļi vīļa.
kīlõks võttõ
mingiz ažā jedstõ kīlõks andõ
Ma āndab eņtš pǟ kīlõ.
Ma äb tǭ, ku ta lǟb min nītõ nīemidi kaitsõm; siz ma võtāb ne nīemõd, ajāb eņtš taļļõ ja āndab
kil ... kil
kil nei ... kil nei
Kil ta tulāb.
kil vȱlda
Mäddõn um kil.
Sīe lillõn um jõvā kil.
Ta kīkšõb, ku tuoizõn lǟb kibḑõ.
Ta kīkõrtõb kīkõrõks.
mǭzõ kikkõ
tijāld kikkõm īedõ
Mīez kikūb lōdan allõ.
Ta lekš kikkõs jeddõpēḑõn.
Kikūb, pivtäudkõks võtāb ja sidāb vizzõ piškīz kušt.
nīemõ kikīm
nīemõ kikmõ pānda
ežmi kikīd āiga
tuoi kikīd āiga
Kikīd at seļļi nemē piv, vāldad; līedõd kazābõd vied pǟl, ja ne ēdrõmõd kazābõd vied pǟl īž, se
Kis tǟnda kiggõrtõb?
kik abbõnd
kik krūonõ
jedmõl kikīdi
punīzt kikkõ katūksõ laskõ
Kikkõn attõ kāndõkst.
Punni kik um (~ lōlab) katūks pǟl – se siz um tulkaj.
Kikīd kīrgastõbõd, līb mūdõsuggõ aigõ.
Ku um kiev, siz um kievtõmõst.
jo kievāmstiz
Tämmõn lǟb jegā tīe kievāmstiz.
kievām kež – seļļi, kis tuoizõn äb rab
kievām mēļ – kis äb ūo riktig kovāl, rõk lǟb äbriktig
kievām, sieldõ pǟ – kīen aššõ īeb pǟzõ
kievām, īdkõrdi tīe
nei kievām nei ku tijā pǟki
kievādi āiga
kievād um jūs
Kīeta kieddõrtõb, mits kȭrdali ta um, mits kõrdõ at īdskubsõ.
Vanā andõn polākõn kieudleņtšõks.
Sūr kūoršnõg allõ jegās tūrsõ vȯļ kīetõbkūož.
Ta kīertõb daņtšõ.
Joug tīeb kīerõmidi.
ambidi kīerõ
kīerõ viedst ulzõ
ǭrõnd kīeriz viedstõ ulzõ
Ta kīeriz eņtš sīlmad jarā
Lānga kīerõb kubbõ.
kiļļizõl, mag pǟl, sǟlga pǟl kīerõ
tāgiž kīerõ
Ta kogtiz, kui tāgiž broutšiji ja kui kīeriji.
jarā kīerõ
jarā kīerõ
Ta mittõ midēgõst iz tīe, set kīerliz munt siegās.
kīerlimi joug
Eḑḑizt kīedõdõn vȯļ ītiz kīer, taggizt kīedõdõn tegīž tuoistiz kīer.
Kīerõd lekštõ sizzõlpēḑõn vadā sū pūol ja vadā tībõd jūsõ vel vȯļtõ īerõd.
Mits kīerdõ attõ kubsõ.
lānga kierā
kierrõ vijjõ ~ kierrõ vändõ
kierrõ tõmbõ ~ kierrõ vieddõ
kierdi jūokš
kierdi ažā
Ma sai kierdiz tīet.
kierdi nemē nõggõl
Kierdi ta võib vȱlda tīe pǟlõ, kierdid sūormõd.
Ma īeb tagān, ku ma äb ūo nei kierdi.
kierdim kui
Neitški kierdõ jūokšiz kuodāj.
kīeri kizzimi
Se mõtsā um kīeltõks allõ.
kīeltõd vīļa
kīelli kizzimi
Ne kīeldizt võttõ uskõ vastõ.
Izā kīeldiz lǟdõ.
eņtš sīdõ (jarā) kīeldõ
Tämmõn kīeldandõks um.
Min vanātǭți vȯļ kīelamīez.
Mis kīelaāigal?
Kīela um jedsõ.
Kīela īeb tagān.
Mits um kīela?
Kīela pīlõb.
kīeb nei ku sandrok
Naggõrd kīebõd pīemdõks.
Padā kīeb.
Kīeta kieddõrtõb, mits kȭrdali ta um, mits kõrdõ at īdskubsõ.
vel kīebimstiz
kīebi āiga
Kīebi võib vȱlda mingi vīžkimdõ grǭdõ.
Minnõn um kīebi.
Jǭtõb vȯltõ, zaftõ, laz võtāg, viedāg kīebiz ulzõ.
Kōva kidūd mǭ sizzõl!
Kidīņțõb nei, ku siļki rakāndõb.
Ku um kațki, kibžõb, pȯdūb
Kidūb lešti.
kibḑistiz itkõ
kibḑõ lǟdõ
kibḑi tīe
kibḑid āinad
Nei kibḑi nei ku zäp.
kibḑi sov
Nei kibḑi nei ku sinep, kitāb kurkõ.
Minnõn um kibḑi.
Tämmõn vȯļ nei kibḑi, ku ta kīskiz eņtš ibūkši.
jõvā kež
kurā kež
vȯndzi kež
käd tutkāmõs
kädūd jūrõ pānda
kädūd kubbõ pānda
kätā nustõ
kīndidi käddõ pānda
kädkõks eitõ
kežži jūrõ pānda
kežži lagtõ
kežži pūdõks piezzõ
kežži piddõ ripsõ
eņtš käds piddõ
iļ käd
Kež tämmõn um kil vizā – ku panāb, siz attõ sīlmad ullõ.
Kež äb vēļ jellõ.
Kež äb kūl.
Ta um min jõvā kež.
Ne tuļtõ, kädūd īdskubsõ.
Ma pidāb sīnda kädstõ vizās.
Min kädūd at nei ku vizzõ sidtõd.
Kädūd sõvlõbõd – siz ma tǭb tuoizõn rabbõ.
Pan kädūd kilgõ!
Ta paņ kädūd täm kilgõ – siz ta jõvāks tǟnda pidāb.
Pan kädūd kubbõ, um jumālt pǭlamõst!
Alā pan eņtš käd tuoiz kabātõ! – ku tǭd salliz võttõ.
Ta um min käd allõ siz, ku minā um se tīedaji – kui ma panāb, nei ta tīeb.
Tuoi um täm käd allõ, ta võtīz eņtš käd alā.
Amādõn iz ūo ibbi käd pierāst.
Se um min käd pierrõ, seļļi tīe, mis lǟb.
Ta jelāb eņtš käd pǟl, eņtš pierāstõ.
Ta kāndab mīnda kädūd pǟl jõvāst mīelstõ.
Alā nustā eņtš kätā täm pierāst!
Alā nustā eņtš kätā täm vastõ, siz äb lī jõvīst!
Ma pǭlab täm kätā – ku ma tǭb tǟnda nāizõks.
Se um täm käd tīe.
Ta mūrdab eņtš kežži, ta um kõzzi.
Ma sai rǭntõ käddõ.
Ma sai sīe neitst eņtš käddõ.
Ta pidāb sīe eņtš kädsõ eņtš perīz tutkām sǭņõ.
Ta um kädūd-jālgadõks sīen vastõ.
Kēvõn um vārza.
Kešīļtõb vied sizāld ulzõ kešīļõks.
kesti pū
Lāmbazt kerīkšiz keržrōdaks.
Keržõb mingiz rīst sizāl.
kērtamizõ vīdõ
Ta mīnda kērtab rǭkõks.
Kuŗē kērtiz pästājizt.
Sä, kerk, sinnõn luiz ambõ, ānda minnõn tieroudiz ambõ!
Minnõn lōlabõd kērkõd pǟsõ.
ibūkši kerīkšõ
lāmbazt kerīkšõ
kēravīț lūomi, kazāntimi ja ītiztimi
sizzõl kēratõ
Ma kēratiz sin ilzõ.
kuolm tīedõ, mis āt kēratõbmašīnõks pǟgiņțõd
Līvõkēļi kērandõks (ulzõ arrõs 2 Matteus evangēliumõ ja 2 āigarǭntõzt) um kēratõd idālīvõd kīelsõ.
kǭdkõrdi kēraltimi
Linālōdad vȯļtõ nei kērabizt.
Lum, razā kepūb kubbõ.
kepūb nemē sitā
kerrõ kēratõ
Amā sūr tīe vȯļ amād āigalīedõ sizzõlpandõb kērad mašīnõks matritsõd pǟlõ kēratimi.
Rubīņtõb ulzõ kēridi.
Jatkā īžkiz sad āigal keppiz liegā ārdiņ vȯļ lǟlam.
Jaņī keņžlõb Marīks.
Neitsõd keņžlõbõd pūošõdõks.
Ta lekš (~ ne lekštā) keņžlõm.
Nei kōgizt keņžlimizt ma äb kāndat.
Tīem īd keņžlimiz!
Kengšepād at vȯnnõd Tsälmõt jougs.
Kēngõb – panāb jālgad vizzõ.
Võib kengõ sǭpkidi, kengi, pastāļi, vīžḑi jalgõ.
Ūoņdžõl kēngõb jālgad vizzõ, ȭdõn pästāb mǭzõ.
Pids kīļazt jeiõ vȯļ lǟlamstiz kǟdõ, siz sai kengdõd pastāl alā vel seļļi jeipastāl.
kengmidi vȯstõ
Ta vȯstīz eņtšõn ūd kengmõd.
Ta vȯstīz eņtšõn ūži kengmidi.
ibūkši kemmõ
Tämmõn um knaš kēmi.
Sa kēļštõd tūoizta.
līvõ kēļimõd
libḑi kēļ
pīemdi kēļ
pitkā kēļ
slikți kēļ
vaimi kēļ
kēļ nei ku tȭla
kīeldõ kastõ
kīeldõ pieksõ
eņtš kīeldõ vǭļikšõ
Kēļ kǟb aššõ – kierdõ rõkāndõb.
Kēļ kūjõb jarā rõkāndõs.
Kēļ um jarā väzzõn.
Pidā eņtš kīeldõ!
Kēļ sõvlõb – pa jennõks rõkāndõb.
Pīemdi kēļ – rõk äb ūo sieldõ, nei ku pūoltūorõz.
Pitkā kēļ um, ku tūoizta nagrõb.
Vȱida eņts kīel ambõd tagān! – ku um vȱidamõst tǟnda, algõ ta rõkāndõg.
Alā sa eņtš kīeldõ kultõ!
Se um min kīel pǟl – sīemnāiga või rõk.
Se sõnā um min kīel tutkāmõs.
līvõ kēļ
Kēļ um jarā kaddõn.
Tämmõn um saksā kēļ sūsõ.
Mēg iz līedam ītizt kīeldõ: äb võimõ kubbõ rõkāndõ.
kāndla kēļ
plint| kēļ
Kēk vȯļ pīenti rõkāndimi, kis tǭž pīenistiz väggi rõkāndõ.
kakš keijõ
Kēja um seļļi kȭr.
Duņtš sǭb kēja pǟl keijdõd vaimizõks.
Nimmõz īdtõb raigā kejāks.
Ku kurā kädkõks akūb, siz ta um keir.
Min vaņīmi tidār ka um keir.
Ma keijõb kīrazt.
Ma keijiz keijõks.
Kējõb kirridi un duņtšidi.
glǭz kefīrõ
Kaņkizt käukšõbõd.
Pȯrzõd käukšõbõd.
ibīztõ, lapstā kǟtõ
käskīdi andõ
kärzi kīlma
kärzi kūja
kärzi tuļ
Ta īžeņtšõks käpārtõb immõrkouți.
Kanā kǟrgastõb, tǭb sīedõ.
Um tǭlapōkandõks – pūd kärīkšõbõd.
mõltsi kärmi
Kärmiži ajād pǟzõ, tǭd kītõ, mis äb ūo.
Ta äb tīe mittõ kärmizõn viggõ.
Mingi kärmi sīnda jāmstiz?
mustā kärmiz|akkiji
ǭgi kärmiz|akkiji
ǭļaz kärmizsēņ
punni kärmizsēņ
vālda kärmizsēņ
Ta kǟrnõb, tīeb, mis äb ūo vǟrts.
Kǟrpa mūrdiz tikkiž Nikā kanād.
käppõ immõ
käpād pǟl saddõ
Sa ūod täm käpā allõ.
Ta panāb käpā pǟlõ ja pīkstõb mǭzõ.
Keng kǟngad jalgõ!
Ma tǭb vȯstõ ūži kengi. ~ Ma tǭb vȯstõ ūd kǟngad.
Ta äb mūošta, ta set kämpiļțõb.
Spūok seļļi kǟmõrz um.
Set kǟmõrtõd.
Seļļi ažā um jarā kǟmõrtõd, um irm.
Kilās kūlõb rov källõ.
Vǟrõd kǟkšõbõd.
kädvaŗž – abbõ sǭņ
Ta mūrdiz kädvard kațki.
Kädvaŗž, ta äb ūo jūrõ umbõltõd.
Attõ seļļizt kädvārdõd, mis viedāb kīndõrbūst sǭņõ, laz vȯlkõ jo lem, až äb ūo seļļi jak.
Naizõn vȯnd sūr jūŗšti vežā kädvardõl.
kädst käddõ
īdst kädst tuoizõ
kädst jarā lǟdõ
Kīen kädst sa said sīe rǭntõ?
Lešti vejjõm vadāks līvlizt vȯļļid oppõnd sǭrlizt kädst.
pǟva käds istõ
Sin rǭntõz um min käds.
Kīlaāiga um kädsõ.
Ta paņ tikkiž ažād kädpierrõ.
Amād tīeažād at minnõn kädpierāst.
kǟdõ kui sukādõks
kǟmõ pānda
kilās kǟdõ
pids kīeta kǟdõ
skūolsõ kǟdõ
tagān kǟdõ
Läpš īrgõb kǟdõ
Ta kei mäd jūs.
Ta kǟb kädstõ käddõ: ikš sīnda mīļiņțõb, tuoi mīļiņțb.
Ta kǟb nei ku kīela, äb kunāgõst īe paikõl.
kädkuorrõl jūodõ
kädkuorrõl kǟdõ
Kädkuorrõl ne võikstõ pǟgiņ kāndidi ulzõ murdõ.
Rǭntõd äb ūotõ amād interesentliztõn käddõsǭdõb.
käddõmaksāmiz pǟvad
Rǭntõz um andtõd min käddõ.
Sa eid zōldatõd käddõ.
Mikīļ istīz pǟva käddõ.
käddõ võttõ
käddõ andõ
käddõ maksõ
käddõ sǭdõ
Ma võtāb täm käddõ.
Ma võtīz sīe tīe käddõ.
Piņ sǭb tīedõd käddõ.
ilzõ käbīņțõ
Rattõd raj vȯl seļļi, mis võiž käbīņțõ rattõd reinõd pǟlõ.
Nīemõn at käbād.
kažīzõks sǭdõ
kažži nei ku siļk
kažži nei ku viedstõ ulzõ võttõd
nei kažži nei ku kalā
Pǟ um kažži.
Ma võtāb rǭžkīški kažīstõ jūrõ.
sizzõl kazzõ
sūrõks kazzõ
vizzõ kazzõ
Paldīņ Tsälmõt joug um vizzõ kazzõn.
Se kazāb ku sēņ: tämpõ äb ūo, mūpõ līb pūolkuijõn.
Vȭrõzlejā kazāb sizzõl.
kazātõks, se mis um kazzõn
ilzõ kazātõ
jõvīst kazātõd
Ta um kazātõn eņtš pūoga salājzõks.
sõnāvīļa kazāntimi
Se um sūr kazāmõks
jõva vīļa kaz
Ta um pitkā kazzõks.
kazzõks tūlda
Sīest äb ūo mingizt kazzõ.
Padā sūoimõb kațļõ, ītiz mustād mȯlmõd.
Lānga um kațkīstõn.
kațki īedõ
kațki kīskõ
kațki lǟdõ
kațki murdõ
kațki rabbõ
Kieuž um kațki.
Märā pȯtkāstõn sizzõl, un se pū um rištõ kațki un neku šnäu um mǭsõ.
kațkizt kädūd
kațki rīst
kațki sukā
kațkīz mȯļd jūr īedõ
Kațki valūb.
Kațki äb kuost.
Kațkīz pǟl um panmõst ainõ, laz kuostāg tierrõks.
katūks kuļ
katūkst rabbõ
kǭdkiļgi katūks
Jelāmi um katūks allõ.
Jellõn paņ katūks pǟlõ.
äb ūo katūkst, mittõ pǟn vǭŗõ.
Katūksõst tulāb vīmõ lebbõ.
vizzõ kattõ
loudõ kattõ
lovvõ kattõ
Lum katāb mǭdõ.
Sa katsīņtõd umārztõ käddõ sǭdõ.
kannõ katkõ
lindõ katkõ
kǭridi katkõ
villõ katkõ
puțkidi katkõ
Mis sa mīnda katkūd!
Lānga katkāstiz.
katkāstõd
Lāmbaz katkāstiz kieud kațki.
Ta katkāstiz eņtš rīndadalīz jarā.
Ma katkāstõb pivkõks ainõ.
Jemā tīeb kaštīmt.
Ta sīeb naggiri kaštīmõks.
Nemē kat lāngiz sīlmad jedst.
Piški, piški neitst, sadā kattõ pǟlõ.
katkāndõd killiji
Kašrattõd broutšõb jeddõpēḑõn īdtõkabāl.
Mis kašpūoga mǟngab, se um īr nǭvõ.
vīri kaškäpā
pǟgiņ kašīdi
Kaš pidāb pa jumālõks.
Kaš nūolõb käpā ja käpāks ēņtšta piezūb.
Kǟb nemē kaš immar tuļīz sandrok.
Kaš mǟngab īrõks.
Kaš piezūb siļmi, līb kilārovžti, ja kus pūol um tabār tutkām, sǟldõ pūoldõ tulbõd.
Kis se lǟb kaš pierāst kallõ vejjõm.
Mäd vaisõ um mustā kaš – siz äb ūo jõvā mēļ īdtuoizõn vast īdttūoizta.
Ūoņdžõl līb kastūgt.
Jālgad sait kastūgõks kažīzõks.
Ta kastāb puțkidi.
Ma kastāb puțkidi viedkõks.
Leibõ um kastāmõst, ku panāb kukkiļi ǭjõ: siz naizpūoļi tīeb kädūd kažīzõks un tīeb tazīzõks se
Agā leibõ kastāb siz tegīž kädkõks, ku ulzõ võtāb: panāb benk pǟlõ, siz kastāb ja ǭrõn lagtõb p
Ta kastīz jālgad kažīzõks.
Alā kast eņtš ǭrõnd.
Ma kastāb lēba razā sizzõl.
Kas sa lǟd?
Ma kasīņțõb siggõ duņtšõks, laz ta īegõ knaš, pūdõz.
Kasīņțõb, kīndõdõks kīskõb jo vizāstiz.
kaŗŗõl lēmi
sūŗ kartõks
Ma kārtab.
Ma kārtab nei ku tūlda.
Ma kārtab tämstõ nei ku tulstõ.
Minā rǭz kārtiz sīest ēsti literatūrõst.
Kunāid äb ūo jemīņ kārtamõst ukkõ lēmizõst, pūtõksõst ja nǟlgast.
Ta kārtab lǟdõ.
Ta kārtiz siedā tīedõ.
kārtabi rištīng
Se um kārtabi kūož.
vīlad karš
ibīz karš
villõ karšõ
ibīzt karšõ
Kāršõb kāršõks.
Karnõd ǭrastiz tulbõd kuod ležgõl.
Kus māita, sǟl karnõd.
Ta karīņțiz ēņtšta minnõn kaggõlõ, nei ku ta minnõn um pa lǟlamõks.
Ǭrõnd karīņțõbõd käpsõ.
Rištīng īeb karīņțõm.
Ta kārgiz ilzõ.
Kõps kārgiz jedspēḑõn mõtsõ.
Või siz pǟva äb karg ūoņdžõl idāst?
Päva kārgõb, ku nūzõb.
Piņ kārgõb.
Piņ kārgiz mīen jalgõ.
roudõ kārgastõ
ēņtšta kārgastõ
Sport kārgastõb.
Puțkõz kārdõb.
kardid kädūd
kardi pīnda
kardi ēļ
kardi mier
kardi rištīng
kardi tūļ
kardi paņ
kardõ īedõ
Ta rabīz uks kārdaks.
äbjõvā kard
Tubās um kuorbõn kard.
lǟlam kard
magḑi kard
Tūoimkizõn um lǟlam kard.
Ma tūndõb knaššõ kardõ.
Minā vȯļļi kaprīz.
Lǟks kappiļtõ mǭdõ. ~ Piḑīks kappiļțõm mǭdõ.
Vanāst ūdtõ mǭdõ tei kappiļõks.
Se um seļļi kappiļ, grūoipkappiļ, missõks tīeb grūoipõ, kappiļtõb mȯļdõ.
Vikātõ kapīņțõb, rabūb vastõ, al um vikāt lakt, mis pǟl pidāb vikāt ja vazārõks rabūb, laz vikāt t
sǭb kaņtšikt
sǭb kaņtšikõks
Se pidīz sīe neitst kaņțšõ.
Sigād pierāst või nīemõd pierāst kapīņțiz naggiri, bīetidi, tei pīenõks nēḑi rōdaks.
Sigān um kapīņțõmõst pīenõks naggõrd.
Kaņț rǭz dēļõn ne aigād!
Ta kāņțõb tämmõn jūrõ.
nēļakaņțlimi mīr, kus allõ jegās tūrsõ vȯļ kīetõb kūož
Istā raj kaņț pǟl!
Sa valīzt vietā iļ glǭz kaņț.
Mäd nīt um joug kaņțš.
kummiš kaņțšõ
Kust kaņțõ mīed tēg ūot? ~ Kust kaņțšt mīed tēg ūot?
Tūļ um kīerõn mier kaņțõ.
Kaņmõd at seļļizt, mis at ne kāltsad, võibõd vȱlda ka vanād kīedõd.
Varīks vīž īd kaņkiz jedspēḑõn.
Kanā odõb kaņkiži.
kaņīpi kieuž
kaņīpidi kazātõ
Ne kaņīpõ sīemgõst teitõ seļļizt kaņīpõd vȭita.
kandžõ tīedõ
kangtõks īedõ
kangtõks kilmõ
Tämpõ vȯļ kangtõ õvā.
kangti ǭrõn
Mǭ um kangti.
kangti õvā
Mūnda kõrd vȯļ nei kangti õvā, ku vȯļ väggi lǟlam vieddõ vaddõ.
kangti rištīng
kangpūḑi tīedõ
Tūo kangpūd tubbõ!
nai kangkud sizālõs
kāngazt kuddõ
kāngazt lūodõ
Kāngar nukā pǟl um jelūd.
Kikīd taplõbõd kāndõkstõks.
Kāndat vel!
Kāndatõmõt um, kīen äb ūo siedā võimizt kāndatõ.
ainõ, pūḑi, vietā, võrgidi kandõ
Ta kāndab mierrõ vietā.
Tēg ät võit siedā paldiņ kandõ.
Kanā kāndab.
Kanā lǟb kāndam.
Ta, kui pūnga vȱidaji, kāndiz, mis sīn sai pandõd sizzõl.
Tämmõn um pǟgiņ kāndatimiži.
kāndatimizt kǭtõ
kāndatli rištīng
Kāndatli võib kāndatõ mis, äbmis – ta võib kāndatõ lǟlamt tīedõ, až munt rovzt tǟnda nagrõbõd.
vallõ kāndatõ
Täm kaggõl kāndatõb.
Ma äb või tǟnda sīlma tutkāmõs kandatõ.
Ta äb kāndat mīnda.
Ma äb või kāndatõ siedā nēmiztõ.
Ma äb või siedā kāndatõ.
Kui ma võiji siedā kāndatõ?
kāndamt kandõ
kāndamõks vȱlda
Ta lekš sūr kāndamõks sǟlgas.
Ku um jumāl pand kāndam alā, siz um kāndamõst.
kāndidi murdõ
kanapǟ, kis äb kūl
Ku um kīlma, siz um kanānǭgõ, seļļi vaimi.
kanākūļõd, kis kaņḑi kāndizt jedspēḑõn
Kīlma ajāb kanālejā sälgõ.
kakš kannõ
mitīdtõ kannõ
Ta um nemē kanā pakkiļis.
Ta pidāb kaņdi.
äb ūo mittõ kamājov ilpõ.
Kaļāj tagāb roudõ, rōdast tagāb ažḑi.
Līb vīmõ nemē kaļļõ.
Minnõn at kāltsad bikšõd.
Ta kǟb kāltsas.
nei tȭlza veis nemē kālmadrōda
kubbi kālma
kalmõ lǟdõ
kālmaks irmtõ
kālmast urgõ
Tǟnda set kālma opātõb.
Ta um īd jālgaks kālmas jõvā.
Ta um jo kālma aigās, ta äb ūo rištīng kȭrdas.
Tuoizõn kōvab kalmõ, īž sadāb sīezõ.
Ku sa slikțõ jelād minkõks, sa vīd mīnda kalmõ.
knaš kālma
kālmidi tīedõ
Rāndas kālkatsepļõ äb ūo.
Kālkakiv, seļļi kudlimi kiv
Kivīd āt kalkadõks kubbõ mīrtõd.
Vitūb vāldaks kālkaks.
Matkimiz pierāst kȭlbatizt kalešidi – klõkštõd kastīdi, mis vȯļtõ siksnõdõks vizzõ sidtõd rattõ a
kalāmīe jelāmi
Tämstõ sai kalāmīez (~ ta ei kalāmīekõks).
Kalādēņõz, nēḑi um ǭrastiz, ma neiz Rīnda joug aigās.
kaļḑi vejjõ
Ta jelāb nemē kalā vied sizāl.
Kallõ jemīņ äb ūo.
Sūolizt kallõ sǭb set tallõ.
Tämpõ um veitõ kaļḑi.
kakšsadā āigastõ
kǭdsadā āigast vannit
pierrõ kǭdtõsaddõ āigastõ
kǭdsadā ežmi
Ma võtīz kakškõrdiz villiz lānga.
kakš kätā, laijõ
kǭd kädkõks, lǭjaks
kǭd perīmīe pālkali
kǭd škērõd
Kǭdtõ laijõ ma iz nǟ.
Laz se īegõ mäd kǭd vaizõ.
Ma rabīz kakš kärmizt īd napsāks.
Ǟma jegā pǟva kakīdi äb ūd.
Kajāgõd set ouŗõbõd.
Minnõn um kaj.
Kui kaj!
kajjõ tundõ
Kaj iļ kǭtõt tīe āiga.
sūŗ kaj
kajjõ kāndatõ
kajjõ tīedõ
ēņtšta kaitsõ
Piņ kāitsõb lambidi sudstõ.
nīemidi kaitsõ
Sigžõ kāitsiz nīemidi rugā pǟl.
Jegāikš lūomõz tabārõks kāitsõb kärmiži.
Pan midāgõd pǟzõ kaitsõks pǟva jedst.
Vī nīemõn kāinaltäud ainõ!
Serk um kāinalouk aldõst kațki.
Serkõn um kāinalouk alli kațki.
midēd kāinals kandõ
Ta kāimiz telegram.
kāimal jelājid pagānõd
kaikõ nägțõ
kāikaks rabbõ
Siedā rovztõn līji kaidlõmõst.
kūoḑõ kaibõ
Ma tīedab, kis mīnda kāibiz.
Läpš lǟb jemān kaibõm tuoiz pǟlõ.
iļ eņtš kaibõ
Kāibõb iļ eņtš lapst, vaist at slikțõd lapst, agā kāibõb, ku pūoga um kougõn kuondõ ja äb tul v
Kaibimizt āt õigizt.
Ma äb tǭ kaibijizõks vȱlda.
kaibõ nustõ
kaggõrzt killõ
kaggiri sīetõ
kaggõrdõks sīetõ
Kaggõlstēki pīkstõb.
Kǭŗapaint kāndiz kaggõlkuoțțõ.
Kǭŗapaint kei kaggõlkuoțțõks.
kaggõlt murdõ
kaggõlt vientõ
eņtšõn kaggõl pǟlõ võttõ
mingizõn kaggõlõ langõ
kaggõlst jarā
Täm kaggõl kāndatõb.
Ta kīerõb sin kaggõl kǭdkȭrdiņ.
Ta mūrdiz eņtš kaggõltõ – ei rujāks.
Ta jetīz sīe tīe min kaggõlõ.
Ne sadābõd min kaggõlõ (~ kaggõl pǟlõ).
Ta istāb min kaggõl pǟlõ, mis ma võib tīedõ.
Kaffe tei nēšti kaffepubšti, jovīzt kaffemašīnõks.
Pigā jegās kǭrands vȯļ kaffemašīn.
Mäddõn vȯļ kaffejovtõb, sīekõks jovīz kaffezt.
Siedā kaffezt vel tīeb.
andõ kaḑīm
kaddõ siļmšti ~ kaddõ sīlmad jedstõ
kaddõn rištīng
kaddõm lǟdõ
Kus ta kadīz?
Tǭmõd mäd mõtsāst at ulzõ kaddõnd.
Kadīz nei ku mǭn alā.
Kadīz nei ku vied sil saddõn.
Ta kadūb jarā nei, ku kažži kūož īeb set tagān.
Se ažā um nei jarā kaddõn nei ku svinā tūgõd (~ jõugõ) sizzõl.
kaddimiz alā andõ
kad pierāst
kad mēļ
Minnõn um kad mēļ.
aŗšt kabīnet
direktor kabīnet
ministõrd kabīnet
Ministõrd kabīnet um Lețmǭ vald vǭļikš agā vald kuordimi vāldatǟtaji.
īž eņtš kabātstõ maksõ
Kabātõd attõ tūldõ tǟdõd, tūļ pūgõb ulzõ.
Ma panāb käd kabātõ.
Ta tǟtab eņtš kabātidi.
Ta tei kabātõd tijāks.
Ta nägțõb kabāts ruiskõ.
Ka tämā tuļ.
lǟdõ kabāļiz
lekš kǭdõ kabālõ
Se vȯļ kuolms kabāļis.
Nei ku rištīng jūtõb.
lemmõd jūtõd
Ma tulāb aŗšt jūstõ.
jutā sǟlga
Ma vȯļ aŗšt jūs.
Ta jelāb kuodā projekt jūs.
jūsõ vȱlda
Ni um vȯnd lȭinagstāiga pigā jūsõ.
Līb ȭdõg jūsõ.
jūŗi ajjõ
jūŗi kuoŗŗõ
jūŗi võttõ
jūŗšti rētš
jūr võtāmi
um kȭlbatõd jūrõtǟtõkši kēratǟdõd pǟlõ ja allõ.
eņtš sõnād jūrõ īedõ
Ma lǟb aŗšt jūrõ.
Istā lōda jūrõ!
Ta līndiz sēmḑa kouš jūrõ.
Ta pūstiz kädūd sīlmadǭrõn jūrõ.
Ta akīz tīe jūrõ.
Ta peļīz jõvā kopīk jūrõ sizzõltulmizõn kalāmīe tīestõ.
jūrõ päzzõ
jūrõ võttõ
jūrõ pānda
jūrõ sǭdõ
jūrõ vieddõ
jūrõ võttõ
Rǭz um peļļõmõst jūrõ.
jūrõ pallõ
jūrõ vieddõ
až ma tämmõn kuigõd piddõz lǟdsõ pūtõb jūrõ.
Jālga jūrmatiz jarā.
jūrmatõnõks īedõ
Ku rištīng um jūrmatõn, väzzõn, piekslõb īdõ pūolõ, tuoizõ pūolõ, lūoilõb īžeņtšõks.
Vīla um jurg, seļļi vaimi rǭz, vīla äb ūo nei pīemdi.
Mingiz lambõn um seļļi jurg vīla.
Jurg lānga – seļļi jo jamdõ lānga.
Jupki um ilmõ kädūkši pitkā immarvõttõb naiztõn.
Jemā jūotõb lapstā.
Ma tǟnda jūotõb vȯlkõks.
Jūotimiz jūs um vajāg tinnõ.
Ma tǭb oppõ jūotimizt.
Paņ um jūotstõ vāldiņ.
Eņtš jūomizõks ta kǭtiz sīe kūož.
Täm jūs alz vȯļ jūomi.
jūomiznǟlgas vȱlda
Minnõn um jūomiznǟlga.
Ma tūndiz jūomiznälgõ.
kǭraz jūomnāiga – seļļi, mis äb ūo magḑi, mis um vastõ
magḑi jūomnāiga
veggi jūomnāiga
Mierrõ um võtāmõst jūomnāiga īņõz.
Vāškizõn jūotõb jūomnaigõ.
Vāškizt jūotõb jūomnāigaks.
jūondmõd
Ma tǟnda jūondõb kädkõks.
Tuoi sīnda jūondõb pids õigizt riekkõ.
jūontõ tīedõ
jūontõ võttõ
jūonkõks
Ta võtīz jõvā jūont.
Jūom um vež kǭd ǭŗa vaisõ.
jūokšõb vež
Rištīng jūokšõb.
. Ibbi jūokšõb.
Kieuž nei knaššõ jūokšõb lǭjast ulzõ.
Joug jūokšõb.
Sēmḑa tikkiž jūokšiz mǭzõ.
Tämmõn jūokšõbõd pizārd.
Tsälmõt joug siz um jūokšõn sieldõ pūojkõks tikkiž.
Paņ jūokšõb.
Paņ jemīņ äb jūokš.
Nanā jūokšõb vietā.
Nanā jūokšiz nemē kõuvõ kievād.
Mēg vaņtlizmõ sportlizt jūokšimizt.
Sin jūokšimizõn äb ūo mingizt kazzõ.
Sūr jūokšimizõks ma sai täm käddõ.
Ma kei jūokšijiži vaņtlõmõs.
Seļļiz jūokšõks võib sǭdõ tutkāmt.
Jūokõdõks jūokõb tūoizta rištīngtõ.
Jūojizõn kunāid äb täut rǭdõ.
Täm mīez ei jūojizõks.
ītõ, kūoŗõ, skūolõ, tīedõ jūodõ
ibīzt jūodõ
kädkuorrõl jūodõ
jarā jūodõ
eņtš mīel jarā jūodõ
eņtš mīel pierzgõ jūodõ
ēņtšta tǟdõks jūodõ
jūob vīnõ nei ku vietā
Ibīzõn āndab paņštõ jūodõ.
Ta jūob vietā.
Ta jūob krūzõst.
Ta jūob amāst paņstõ.
Ta juoi eņtš rǭ jarā.
Või ne sǟl lekštõ jūomõ?
Mis sa eņtšõn ūod sizzõl jūond, ku sa seļļi ūod?
Ma võib jūodõ tīera potīļ, mikš mittõ piškīzt glǭzõ?
Ta juoi neiku nanā glǭz pūojsõ.
īt jūodiji
kūoŗ jūodiji
skūol jūodiji
Īt jūod pidāb istāmizt.
nei jūobõn, ku sīlmad at kērabizt
nei ku jarā jūobõn piņ
Jūobõnt äb lǟ jemīņ jūotõ.
Jūobõnõn jämp rõk.
Sa ūod nei jūobõn, äd nǟ jemīņ valdõ päuvõ.
Ma ei jūobõnõks vȯlkõks.
Jumāllēbad vȯļtõ piškizt, immõrgoutlimizt ja vȯitõd nemē pūlīedõd.
Vanād rovdõn tulāb kuodāj āndam jumālleibõ.
jumāli āiga
jumālt pallõ
jumālõks jettõ
Jumāl pierāst!
Jumālõks!
Laz jumāl āndag!
Laz jumāl äbțõg!
Laz jumāl vȱidag!
Või siz sa jumālt äd kārta?
Jumāl siedā tīedab!
Alā jumāl pūolstõ vanāpȯisõks īe!
Jūļgõb nei, ku ta äb tīeda, mis tīeb.
julgõ mīeldõ andõ
julgi rištīng
Vȯl julgi!
Izā jūlgastiz mīnda.
Jukš – tarās väggi tõvād jūrd, lǟlamstiz ulzõ kitkõ.
veisõ jõvvõ
Ta jõvāb veisõ.
jõvīst kougõn
Jõvīst!
Kūldigid jõvīst vāgiž!
Ta vȯļ tundtõt eņtš jõvāsidāmlitõks.
Ta um jõvāsidāmli.
jõvāpūoļi joug kūolta
Sugrovd at mäd jõvāmtējid.
jõvāmēļi opātõks
Vȯl jõvāmēļi eņtš vastūksnikā vastõ.
mingizõn jõvvõmīeldõ tīedõ
Sa ūod jõvāläpš.
Se äb ūo mingi jõvām.
Kakš jõvāmtõ umīțigid äb või tǭdõ.
Ammõ jõvāmt äb või tǭdõ.
Mingi jõvām um oppimizõn.
Jämp um se, kis murtõb set, laz sǭgõ lītiz āigalizt jõvāmt.
Se äb ānda jõvāmtõ.
Tikkiž min jõvām suodā aigiz kadīz.
Jõvāgid jamdõ nõggõl vȯļ.
Ta jelāb jõvāgid ležgõl.
jõvā mīelkõks
jõvā vȯn pǟl
jõvāks kītõ
jõvāks piddõ
jõvvõ tīedõ
jõvāks võttõ
Vȯl sa jõvā!
Jõvvõ riekkõ!
Jõvvõ tīeratõ!
Rištīng um jõvā nei ku pešlinki.
Se äb tūo jõvvõ.
Āndiztõ jõvvõ jo jõvvõ.
Võtā jõvāks siedā, mis ma sinnõn sǭtõb.
jõvā kež
jõvā pūol
Ligīd jõvvõ kätā!
Ma lǟb jõvvõ käddõ (~ jõvvõ pūolõ).
Būoḑ um jõvās käds (~ jõvās pūols).
Ma tuļ jõvāst kädst (~ jõvāst pūolstõ).
Kūolka jūrsõ um se jõugõlaid Kūolka nanās rāndast bǭik sǭņi.
Minnõn um jõugõkǭrali am.
jõbā amūstiz
jovvi kuoț
jovvizt kädūd
jovvizt ǭrõnd
Alā pūt jovīz kuoț jūr!
Ta piezūb jovīzt kuoțțõ.
Alā tīe ǭrõnd jovīzõks!
Se sigā äb ūo sǭnd mittõ jovpivtǟta.
nizzizt jovd
riggizt jovd
kaggõr jovd
vȯddõr jovd
Īldža sīetõb siggõ jovdkõks.
Īldža sīetõb sigān jovḑi.
jovḑi jovātõ
tierrõ jovātõ
pīenõks jovātõ
Izā lekš vȯddiri jovātõm.
Dīk tūļik loptīz jovātimizt amniggõks.
jamdi jovāmi
pīenti jovāmi
Rovz jelajid väggi joutõmstõz.
nei joutõm ku suorkõz
Joutõm pīkstõb rištīngt.
Kalāmīed vanāst vȯļtõ joutõmd.
jouļiki vež
Jougūzidi kazāb Šlītõr mäg kaņțš.
jougarri vīla
Rāndas at piškizt jougūd.
Rāndas äb ūo sūŗi jougīdi.
amāl joudõl
joudzizõks tīedõ
sǭdõ joudzizõks vaimsõ
Ta joudzistiz akīz tīe jūr.
Ta jōdiz Väntõ.
Ma äb jōda aigstiz skūolõ.
Ma äb jōda nei jennõ tīedõ tīedõ, kui jennõ ta tǭb.
Ma iz jōda.
Kil ma jōdab tikkiž tīedõ.
joudõ kǭļõ
joudõ kubbõ
joudsõ vȱlda
ilmõ joudtõ īedõ
Min joud äb tul vastõ.
Se lǟb iļ min joud.
Ta võtīz amā joud kubbõ, lekš tīemõ amāl joudõl.
Pūtiz jarā joudõ.
Se āndab joudõ jūrõ.
Sīe tubā ta tei eņtš joudkõks.
jumāl joud
tulbizt jōdõd
Nīemidi ajāb joutõks.
Trīn jǭtõb vietā lumkõks.
Jemā jǭtõb lapsõn sīemnaigõ.
Alā jǭt tubbõ!
rūndõd jǭsõ
No mūnda kõrd josābizt järāndiz ka.
Ma josābiz jarā: minā rõkāndõks midēgõst, min äb tul mīelõ, mis ma rõkāndiz.
Josābõb eņtš pǟstõ.
Väggi pǟgiņ jǭrapēgidi vȯļtõ sīenõd.
Ma tǭks siedā jarrõ nǟdõ.
Ta lǟb jarrõ vejjõm.
Ta vejūb jǭras.
Jorūd at vanād nīžõd.
jǭņvaņkõ pȯimõ
jǭņvaņkõ vändõ
Neitsõd kǟbõd jǭņvāņkadõks pǟsõ.
jǭņtūlda kittõ
Ma vȯdlõb Jǭņpäuvõ.
Jǭņȭdõgt vȯdlõ
Jǭņidi piddõ
Sadāb nemē iļ Jǭņõd.
Alā mag Jǭņīezõ, äd sǭ nāizta!
Rānda kilīš kazāb pǟgiņ jǭņainõ.
jǭņainõ nītõ
Jemā sīetõb nīemidi jǭņāinaks (~ nīemõdõn jǭņainõ).
rieggõ jǭlõks
sǭņ jǭlõks
jǭlikši lūotšõ
Ta vȯtšūb parāzt jǭlõks pūdõ.
Ta tagāb jǭlõkst (~jǭlõkši).
Nīemõ jǭigõb.
jolǟndz āigast
jolǟndz nädīļ
Siedā nāizta jǭigõb.
Läpš äb tǭ jǭdõnt sandrokkõ.
Jemā sīetõb lapsõn jǭdõnt sandrokkõ.
Jemā sīetõb lapstā jǭdõn sandrokkõks.
pitkā – jo pitkā
Tubā iļ īe jǭdõb.
Laps sandrok jǭdõb jarā.
Sīemnāiga jǭdõb
Lejā jǭdõb.
īlma pǟlõ jettõ
jarā jettõ
tagān jettõ
Ta vīž min īņõ ja jetīz īlma pǟl.
Ma jetāb piņ eņtšõn.
Ma jetāb sīnda maggõm.
Ma jetāb siedā.
vanā mierkūolta jetmõd
jernidi kīetõ
boŗ sīedõd jernõd
nei jennõ ku touvõ tēḑi
pa jennõks
Nēḑi vȯļ nei jennõ, ku irmõz.
Minnõn um rǭdõ nei jennõ, ku skaņūb.
Nei jen sīeb, kui jen sidām tǭb.
Sa ūod sīes barāsõ pa jennõks.
Ikš sū um pa jennõks, sīemnaigõ um veiti.
Jengrǭ um maks iļ kīela pieksāmiz, ku rištīng um kūolõn.
Sigži at jēngõd.
Mēg pidīzmõ jēngidi.
Jengõd kalāmīed lekštõ ukkõ.
tõvāld jengõ
Jengõmõt äb või jellõ.
jarā jengõ
Propūb botīļ vizzõ, algõ ta jengõg jarā.
laskõ jengkardõ
Jengid līvõ naiži pūtiz mur ja äbvȯņ, ku mier võtīz igā pǟl mīe agā pūoga.
Upāndõnt um jēngatõmõst.
Vȯlk täm jengarm!
pūol jengkõks rištīng
eņtš jeng andõ
eņtš jeng jettõ
eņtš jeng pǟlõ võttõ
jengõ jettõ
jengõ ulzõ sīedõ
jengõ ulzõ võttõ
Jeng um sizāl ku ta um jelsõ.
Jeng lǟb ulzõ.
Vīļa, sīe võtīzt, jeng set jetīzt.
Ta eņtš jeng āndiz jarā sīe tīekõks.
Ta jetīz eņtš jeng sīņõ.
Alā võttõ seļļizt pattõ eņtš jeng pǟlõ!
Īž eņtš jengõ sa viedād ja jelsõ sa ūod.
Ānda min jengõn armõ, laz se jeng võigõ jengõ!
Ma laskūb sin jeng ulzõ.
jengõ vieddõ
jengõ võttõ
Jeng īeb vizzõ.
Um pidāmõst jeng vizās.
Ta kievtõb eņtš jeng ulzõ.
Äb sǭ jengõ tagān.
Jengõ viedīz, nei vȯļ kärmi kurks.
Perri jeng lekš nei pa pitkāld.
jelābi jeng ~ jelsõ jeng
Täs äb ūo mitīdtõ jengõ.
Langõ jemmitõt rǭviņtõb kudtõb pierāst.
Jemmitit äb ūo.
pāinatli jemmit
Ta jemīņim jelāb ainõ.
Nēḑi võiž vȱlda jemīņ agā veitim.
Mäd kilās sigži kalāmīed vejīzt jemīņ brēțliži äbku sīļkidi.
Se maksāb jemīņ.
Mūdõ jemīņ äb ūo, set sǭrad un tabār.
Ma jemīņ äb lǟ.
Mis siz jemīņ vȯdlõ!
Ta tēļõb ēņtšta jemāndõks.
Līvõ kēļ um min jemākēļ.
jemā ārmaztimi
jemā sēmḑa
jemā pierrõ
Tämmõn um vēl jemā sēmḑa kūora tagān.
jeltõb ibbi
Ta īedõb jelsõtarrõ.
Ne tikkiž at jelsõ.
jellõn rištīng
kuonnõ, rāndas jellõ
Kǭrli jelāb Sīkrõgõl.
Ta tuļ Sīkrõgõl jelām.
Tuoi suodā, mis mäd kazām sai lebbõ jelām, tuoi līvliztõn jemīņ vaijõ.
Jegāīdõn um jelāmõst eņtš pierrõ.
Ma jelāb nei ku jemā ripsõ.
Ku rištīng jelāb nei ku kik nanā pǟl, siz ta jegāl āigal võib libštõ.
Ma nei ku kǭd tul vaisõ jelāb, īdst irm un tuoist irm.
Jelāb nei ku kuoț sizāl.
Nei ku tulkajsõ jelāb, äbvõi mõitizõks tǟnda sǭdõ.
Ta jelāb nei ku tijā tūļ (~ nei ku tūl pǟl).
Ma jelāb nei ku uņštäbbiz.
Ne nei ku kaš piņņõks jelābõd.
Ne jelābõd nei ku piņīd.
Jālga um jarā pūdõn, äb või tämkõks jellõ.
līvližist iļļõ jeltõd teritorij
Vȯllõ īrgõb jellõ.
Vȯl jelāb.
ainõ jellõ ~ jellõ āinaks
jellõ rījkõks
jellõ amā joudkõks (~ amāl joudõl)
Ta sugīd äb või jellõ.
Līvõ kēravīļa lūojid āt jellõnd kīel kõrdõlpanmizõks.
Ta jelīz sportõks.
Um jellõn nei, ku nǭgõ tūgõb.
Um jellõn nei, ku sīlmad punnizt.
Ta īrgõb jellõ tīedõ.
Ta jelāb rištīngõks seis brīnõmtõ.
Nei um tīedõ jellõn, ku nǭgõ um sǟlgas kažži.
Õbbi tegīž astāb jeljālgaks jedsõ.
Jaņī jelātõb vȯltõ.
kūolõnt äb või jelātõ
Sīkrõg jelānika
jelāmizkibḑizt maitsõ
knaš pūdõz jelāmi nei ku pǟvaļikki
seļļi jelāmi ku jelājõn, nei ku sigān
Jegāīdsõ mǭsõ um eņtš mūodõ jelāmi.
Tämmõn um ǭdõz, tijā jelāmi.
Mäd rāndas iz ūo kievām jelāmi.
Ikš lǟb jelāmizõks dagāržpēḑõn, tuoi jeddõpēḑõn.
Min jelāmi um seļļi, ku snūor um pandõd kaggõlõ, se mīnda znoudžõb.
Sīekõrd tēḑi vīžtõ jelājvagōnõdõks.
jelājli rištīng
Se äb ūo jelāji, äb kūoliji.
nei īž nei ku jelājd|kǭŗa
jelājid rǭstimi
Jūobõn rištīng um jelājõks īti.
Se um almõl jelājtõ.
Ta likūb nemē jelābõbdõ.
jelāb lūomõz
jelāb rištīng
ūd viššõd jelūd
jellõ īedõ
kūolõņi jellõ tīedõ
Tämmõn um jõvā jel.
Se äb ūo tuož, ta jeksūb.
Rištīng jeksūb, siz äb mūošta jemmit, rištīng mēļ īeb jeksõnõks.
Ta jeksliz mõtsā kouți.
jeksli rõk
jekslizt mõtkõd
Se um jeks.
jeirōdadõks ailõ
Jeipastāl, se vȯļ seļļizt vaimõd ambõdõks.
Kädūd, ne attõ kīlmad nei ku jeikabāld.
Riek ei jeijizõks.
jeiõ kilmõ
jeiõks kattõ
jegāpǟvaļi jelāmi
jegāpǟvaļi lēba
Jegāikš lekš eņtš riekkõ.
Jegāikš kāndab eņtš kāndamtõ, jegāikš viedāb eņts viedāmtõ.
Jegāīdõn um kāndamõst eņtš rištõ.
Sugīd äb või kītõ, mingi kūož jegāikš um.
Jegāikš lūomõz tabārõks kāitsõb kärmiži.
Jegāīds tīesõ um vigḑi.
jegā āigast
jegā īnda jedst
jegā pǟva
jegā vīțõ
jegāl āigal
Mis jedsõ, kadīz jedstõ.
kēra jedstõ äb ūo maksamõst
Ta pǭlab jumālt min jedstõ, kui mõtlõb, ku ma um nei švakkõ, ku äb või.
Min jedstõ um nei.
Jedsõ tīe irgõmt ma pidīz nõvvõ.
Vel jedsõ siedā suoddõ mīžtõ kubīktīedõdõks pūḑi.
Se īekõs paņ munt jūrõ jedspēḑõn.
Li sa jedsõ, sa lǟd jeddõ!
Min pūoga lekš muntõn jedsõ.
Sa ūod minnõn jedsõ, äb sǭ piddõz.
jedsõ ku
Õbbi tegīž astāb jeljālgaks jedsõ.
būoḑ uks jeds
Mäd jeds um ūž tīe.
jeds jarālēmõt
Tuoizt ratstīzt jeds.
jedmõlsuodā āigastõd
Ta tul jedmõlõks.
jedmõli kūož
jedmõli pǟva
jedmõlaigi kūolõm
jedmõl aigõ
jedmõl kikkõ
; jedmõl lȭinagstaigõ
jedmõl lȭinagiži
jedmõl pǟva vallõ
jedmõl sīemõt
Ma lǟb jedmõl sīnda.
Ta tuļ tǟnõ jedmõl kikkõ.
Ta tuļ jedmõl.
Ma lǟb sinnõn jedmõl.
jedlõmi perīmīez
Meynard sīegid äb ēta jarā eņtš jeddõvõtāmiz.
jeddõviedājt vȯdlõ
jeddõviedājiks kutsõ
jeddõpēḑõn-tāgižpēḑõn
ja nei jeddõpēḑõn
jeddõpēḑõn kītõ
jeddõpēḑõn lǟdõ
jeddõpēḑõn likkõ
jeddõpēḑõn oppõ
jeddõpēḑõn päzzõ
Ibbi lǟb jeddõpēḑõn.
Ma vaņtlõb jeddõpēḑõn.
Jeddõpēḑõn ma līb kovālim.
jeddõnēji ūoļikš
sǭdõ jeddõnägțõkst līvõd jelāmizõst
jeddõluggimizt piddõ
uks jeddõ
jeddõ joudõ
jeddõ kandõ
jeddõ kītõ
jeddõ luggõ
jeddõ nǟdõ
jeddõ pānda
ibīzt jeddõ pānda
jeddõ tūlda
jeddõ vaņtlõ
jeddõ võttõ
Tulgid jeddõ!
Se tīet tuļ väggi järskõ.
järsk kūolta
No mūnda kõrd josābizt järāndiz ka ja sai kūoḑõn brak pǟl ja kīskizt vadād järāndiz.
Mis tēg jämpõt!
Alā jämp!
Algid jämpõgid
Mis sa jǟmpõd!
Alā tīe jämpimiži!
midēgõst jämp vīțõ tīedõ
jämp mīelkõks
Se nīž vel jatkūb.
Jatkā pids mǭ riekīdi vȯļ väggi lǟlam.
Pǟmiz jatkās kȭlbatiz vied riekīdi.
Jatkūb, panāb kakš īdõkubbõ või kabāl jūrõ.
Sīe nīžõn vel līb jatk.
Sīe kieudõn um panmõst jatk jūrõ.
Ta um ēņtšta jarāvõidõn.
Vȯl um jarājengõn.
jarā andõ
jarā arrõ
jarā eitõ
jarā īndatõ
jarā kaddõ
jarā likkõ
jarā nägțõ
jarā nustõ
jarā tulkõ
jarā tundõ
Tsälmõts tulāb mǭ kamār väggi kievāmstiz jarā.
Jālga um jarā pūdõn, äb või tämkõks jellõ.
Pūol kakš um jarā.
Ta jāmstab.
Ta jāmstab īd sūtäud.
Jāmsta ni vel!
jamdõsūoļ īrgandõks
jamdõ ēļ
jamdõ pū
jamdõ rištīng
jamdõ vīmõ
Mīez um seļļi jamdõ nei ku drank.
Rištīng um jamdõ nei ku vȯlpit.
eņtš kim tsentimettõrt jamdit
jamdi lānga
jamdi ēļ
jamdid jovd
jamdid sõnād
jamdi rištīng
jamdi pū
lovā jaļkš
Ta tīeb lovā jaļkšõ.
Se lovā um kuordiz jaļkšõks.
jalgõl nūzõ
Liestād sait jalgõl.
jālgiņ kǟdõ, lǟdõ
Nikā Šūberg lekš jālgiņ Rīgõ.
jālgaskēḑõdõks
Vizās vȯļ kāndamõst jālgaskēḑidi.
Ma neiz jālganikā tīedidi.
Ma neiz jālganikkõ.
Ta ei jālganikāks.
jālgal vȱlda
Jālgadriek aigās kazāb pǟrna.
jālgad alā sǭdõ
jālgad alā lǟdõ
jālgad allõ vȱlda
jālga pǟl sǭdõ
jālgad pǟl vȱlda
jalgõ jeddõ pānda
jalgõ vȯidõ
jaļgi alā võttõ
äb võta jaļgi alā
jaļgi kengõ
jaļgi piezzõ
jaļgi pästõ
jaļgi (~ tagān) vieddõ
jaļgi vāldiņ pānda
kõurõd jālgad nei ku kūokõd (~ raņtpūd)
pīentõd jālgad nei ku štorkõn
sūŗ jālga nei ku ibīzõn
Mis sa jelād amād nēļa jālgaks lovāl!
Jǭņ jakțūb neitsõdõks.
Lapst jakțõbõd kǭrands.
Laz ta jakțõg!
Laz ne jakțõgõd!
jaktõ sutā
Vǟntanikād pidīzt jaktõ.
jak ǭrõn
kakš jakkõ
Nai piezūb jakkõ.
Kieud pǟl kuijõbõd jakūd.
Līžõn um pǟgiņ jakīdi.
Kīen jagūks āt puskūd?
sūrimiz jagūks
Jaņī mīž eņtš jagū liestād mǭmīen.
Īd jagūn kalāmēḑi vȯļ seļļi vanā sūrvadā.
kubbõ jagtõ
ulzõ jagtõ
Mēg ūomõ jagnikād sīes tubās.
Jagnikā – se, kīen um ikš jag sīest ažāst.
äbõigi jaglug
õigi jaglug
Ma sai eņtš pālka jagīņ.
jaggõl vȱlda
kim jagūb vīd pǟl
pūol pǟl jaggõ
ulzõ jaggõ
lešti, mǭdõ, nītidi jaggõ
kim vīd pǟl jaggõ
Izā jagūb eņtš vīļa lapstõn.
Izā jagūb viļļõ.
Maŗī jagīz eņtš mīe lešti kipīļõks.
Kǭdkimdiš āigastiš kalāmīedõn jagīz mǭdõ.
Kim jagdõd vīd pierāst um kakš.
Kalāmīed jaggõbõd lešti.
Pūošõd jagīzt kǭrtidi
Agā se jagdõt sai kuskõst jära.
jaggõ kuolmõ jaggõ
sizzõl jaggõ
jaggõ nēḑi īdtuoižist
Tämpõ līji prēmijd jaggimi.
liestād, mǭd, nītõd jaggiji
sūŗim kubbi jaggiji
piškīm kubbi jagdõm
Kūd ja kuolm jagdõks um kakš.
Se mǭjpāika äb ūo jagdõb.
iļīend jag
nǟdõb jag
nǟmõt jag
jaggõ sǭdõ
jaggõ võttõ
Ta īediz eņtš ūd veisõks umār neļļõ jaggõ.
ja nei kōgaz
Jadā um se, kus um sidtõd mingiz kūž-kǭdõks vȭrta.
Piški jadā – mis lǟb aigāvõrgõdõks.
Pan līebizt liestād īžkiz!
Līvõ rovz, īžkiz skūollapst, tiennigid eņtš nūoŗi sizāŗi ja veļīdi!
īžki kǭrand
īžki rištīng
Īžeņtšõks sa likūd.
Lāmbaz īžeņtšõks lǟb.
Ta tīediz īž siedā.
eņtš käd pǟl
eņtš tǭmiz pierrõ
sī eņtš pǟl võttõ
minā eņtš pūold
eņtš riekkõ lǟdõ
Ma tīeb īž eņtšõn tubbõ.
Ta piezūb ēņtšta.
Ma tīeb eņtš tubā vaļmõks.
gūogõ izzi
paŗ izzi
sud izzi
Nei sūŗi laijḑi izt bõuvõtõ.
Ta kēratiz izānimmõ ka.
Ta äb kāndat izāndizt rištīngt.
kǟb nemē izānd
Ni võižmõ kǟdõ iļ joug neiku izāndõd.
Ma äb ūo nǟnd Dūoņig izāndtõ.
Sa ūod īž izānd.
Ta um eņtš sõnā izānd, mis ta kītõb, nei um.
izāmǭdõ ārmaztõ
izāmǭzõ īedõ
izāmǭstõ laggõ
izālizt murtõ piddõ
izā pierrõ
Ma neiz eņtš izzõ unsõ.
Mēg izāks keimõ miersõ.
Mēg mǟdlõm eņtš ižḑi.
Ta lǟb eņtš izā riekkõ.
iz ūo
iz ūo aigõ
Ma iz lǟ iz sīņõ, iz tǟnõ.
Iz ūo ȭdõgspūoļi vel lǟnd, ku vȯļțõ purdõd vaļmõd.
Täm kālma pǟl iz sǭ pandõd mingiz mǟdõltõbkiv agā rišt.
ānkaŗt īvõ
Läpš iukšõb, märrõ tīeb, krīukšõb.
Agā kīenkõks laz ma ītlõg siedā sugkazāmt?
irgõ itkõ
läpš itkūb
Ma itkūb tǟnda, um zǟl iļ täm.
itkimizt pīkstõ tāgiž
Itkimi tuļ kurkõ.
Itki võib vȱlda rištīng, kis īdtõkabāl itkūb.
Tiegstõ ma nǟb, ku ta um itkõn, siz ta um itki.
Mūndakõrd ēļstõ ka tūndõb, ku ta um itkõn.
kēravīț ītiztimi
Pušnikād jagīzt kalād järā ītiz īdõn ja tuoizõn.
Īdõn kīedõn vȯļ kīer ītiz, tuoizõn kīer vȯļ tuoistiz.
pǟmizt ītimizvaindõkst
sagdi outōbussõd ītimi
Veļ um sõzārõks īti.
Ne at ītizt nemē kakš vied tilkõ.
ištīmõks rattõd
Võtā eņtšõn ištīm!
Ta āndiz minnõn ištīmt.
Rajjõn um ištīm, nēļa jalgõ ja sǟlga tagān knõbbiļ.
istāb kädūd ripsõ – siz ta äb tīe tīedõ, um neiku pū kabāl
istāb neiku kiv pǟl – ku äb lik
istāb neiku nõggõld pǟl – īdst īd um īekõmõst
istāb neiku pū kand – kis kūožõst äb lik
istāb neiku sidūd pǟl – īdst īd likūb
Läpš istāb min sillõ.
Jemā panāb lapstā istām.
Ta sai pandõd istām.
istāmizt piddõ
Istāmiz protokolt kēratiz siktār.
Īt pidīz istāmiži.
Iŗāmǭŗad attõ punnizt ja mustād, attõ vāldad ka.
Ta īrtab iļ munt.
Ne īrtabõd.
irtõ lapstā kǟmõ
nīemidi irtõ
Ma tǟnda tǭb irtõ eņtš jūrõ.
Mīnda irtliztõ.
Se um īrtami iļ līvõd.
irrõnd ambõdõks
ambõd irrõnd
Īrriekūd lǟbõd mǭn alā.
Alā irmt mīnda kūoḑõks!
Līvlizt at irmtõd.
irmõz jelāmi
irmõz irm
irmõz rištīng
irmõz pǟgiņ
Se tǭla um irmõz pitkā.
neiku līndõd īrmatõks
Īrmatõks panāb, algõ līndõd läkkõd tarrõ; tīeb rištäbbiz kakš pūdõ, taibõ ja tämmõn tutkāmõ rišt 
irm eitõ
irmsõ jellõ
irmstõ kangtõks īedõ
Minnõn um irm tämstõ.
Minnõn um irm, ku set se läpš äb lǟ ukkõ.
Irm tulāb pǟlõ.
Tämmõn eitõn irm.
Nei jen um irm, ku ibūkst attõ pistõ.
Ta āndiz minnõn irmõ.
Ta um amši irmõ täuž.
Bikšõd at irmstõ tǟdõd.
Irmstõ võib īekõ nǭgõst ulzõ, un kīlmast.
Ibbi irīkšõb.
Ta irīkšõb īd.
Ta um irīāmbaz.
Seļļiz irīambõks äb ūo mis rõkāndõ.
Ta um rovztõn irīks.
Jedsõ tīe irgõmt ma pidīz nõvvõ.
Um āiga tīe jūr irgõ.
1921. ā. īrgiz Tartus Jemākīel Seļtš ulzõ āndam piškiži līvõ lugdõbrǭntidi.
Jõvā 1931. ā. lopāndõksõl vȯļ Jālgabs irgõn ulzõ tulmõ līvõ kīel kūkēra „Līvli”.
Tämnāigast sõvvõ sugīd äb tǭ irgõ.
Tämnāigast vejmi īrgiz obbõ.
sēņi īrgiņțõ
vȯzzõ īrgiņțõ
itkõ irgõ
nagrõ irgõ
irgõs perriztõks
Ta īrgiz kuoŗŗõ mustā vīla vāldast ulzõ.
Kūoja ka tǭb tämsõvvõ irgõ tīedõ ūdtõ tubbõ.
Kilārovz tǭbõd irgõ ainõ nītõ.
Saksāmǭ vȯļ suodā irgiji.
Mäd kilās Brõkšā Gust vȯļ jegā sõvvõ āinaāiga irgiji.
ežmi īrgandõks
sukā (~ kindõ) īrgandõks
Loul īrgandõks äb ūo õigi.
Īrgandõks jegā kõrd um lǟlam.
āigast īrgandõksõl
ežmiz īrgandõksõl
lǟndz sadāāigastõd īrgandõksõl
vel lītiz irg
Täddõn äb ūo tīedamõst āigidi ja īrgidi.
Tǭlaāiga īrgõd: ežmõks se vȯļ Jǭkõ, Jǭkõ ētiz ežmiz kiv mierrõ, tǭla kiv, tuoiz ētiz se Labrīn
Võib kītõ irdziz formõks.
mustā irēmǭŗa
punni irēmǭŗa
vālda irēmǭŗa
Kui ta ēņtšta sizzõl irdtiz.
Mäddõn at seļļizt irdõkst.
Tämmõn um irdõks jõvīst sīedõ.
sizzõl irdõ
Ma īrdiz sīekõks aššõ.
Piņ um irdõn kaššõks, ne at kǭdskiņ irdõnd.
Või ta īrdõb min jūrõ?
Äb ūo jõvā, ku läpš īd jūrs um irdõn.
Mēg ūom irdõnd sīedõ kaļdi.
Irdistiz se sǭb kȭlbatõd kui vȯlmsõnā.
jõvā irdimi
irdimiz pierrõ
Irdimizõn um sūr joud.
Päpmägsõ vȯļ īrdapū.
Se um irdi riek.
Mõtsās vȯļtõ īrdad.
īpiž maks
īņõzkillijid palatalizatsij
Tulgid īņõz!
Mäddõn vȯļ andtõd īņõz tsukkõrzt.
Anīta rõkāndiz mäddõn amādõn īņõz ēsti kīelkõks.
Rebīzõn vȯļ upāndõmõst sīn īņõz jarā.
Siz ne lekštõ īņõz sizzõl.
Minnõn at dokumentõd īņõs.
Lǟm īņõkst!
Ku kakš rištīngt lǟbõd kubbõ, ku näntõn attõ kǭzgõnd, siz īezõ, ku nūoŗpǭŗ lǟb maggõm, um lǟm
Min um jõvā mēļ, ku sa tulād mädkõks īņõkst.
siz īrgõbõd mȯlmidi tībidi vieddõ īņõks.
īņõ andõ
īņõ jellõ
īņõ lǟdõ
īņõ tõmbõ
īņõ tundõ
īņõ vieddõ
Min um jõvā mēļ, ku sa tulād mäddõn īņõ.
īņõ kǟdõ
Īdõn tuoizõn vȯļtõ veļīd ja sõzārd īņõ.
Kǟ minnõn īņõ!
inventār rǭntõz
Ta väggi interesīerõb iļ līvlizt.
amād interesentlizt
Ma paņ rǭ bankõ interesõd pǟlõ.
opātijizt institūt
iļīmizt instantsõd
maggõm innõ
Ma sai īd indziz skūollaps.
Indzizt äb ūo ajāmõst.
indtõ täuž
Um vajāg jõvvõ indõ.
Jõvā indkõks kōgaz päzūb.
vǭļikš īnda
äb mingiz īnda jedst
jegā īnda jedst
indõ nustõ
Kalāmīed mīžtõ liestād piškīz (~ madāliz) īnda jedst.
Kalād īnda sai rabtõd madālizõks.
jarā īndatõ
Se ažā um väggi tõurõks īndatõd.
Ne īndatõbõd kōpõ.
Ta imūstõb jūodõ.
imūd munt ažād tagān
Tämmõn um imū naizt tagān.
Tämmõn um imū ammõ sǭdõ.
Jemānd võtīz eņtš lapsõn imtijiz.
kalād immõrtīetimi
Tȭlpa sadīz immõr.
immõrkouți kǟdõ
Mārtõdajājid keitõ pids killõ immõrkouți.
Pǟ lǟb immõrkouți.
Laz ta läkkõ nänt immõrkouțšt jarā.
pittõ immõrkīerõ
Kilāvagārõn vȯļ immõrkēmi kilā kouți.
Um võtāmõst ǭrõnd immõrd jarā
Ǭrõnd at rump immõr.
kīela kǭd immõr
Ta vǟndab immõr eņtš sūormõd mīnda.
amā immõr
immõr kǟdõ
immõr vaņtlõ
immõr võttõ
Se kū um immõr.
immõr sadā āigast āigal
Ne peļīzt imlizt.
imli āiga
imli rištīng
Ta nīžõb imliži nīžidi
Algõm imlõm!
Kouš lekš immar.
Läpš imūb nännõ.
Läpš (~ polākõz) imūb suormõ.
Lapst immõbõd ūļi.
Imbiläpš imūb jemā nännõ.
opātõb nemē imbizt
Alā tīe täm imbizõks!
imābvied kalā
Se um im|ažā.
Ta tei immõ tīedõ.
āigast iļvaņțļõks
peļdõks ja kǭtõks iļvaņțļõks
Amād rūoikizt iļsīlmad-iļpǟd randõ.
iļpǟ eitõ
Ta paņ minnõn iļnustām loulõ sūomõkīelst.
andõ iļļõvaņtļimizt iļ līvõ kīel
iļļõ īedõ
iļļõ kandõ
iļļõ lǟdõ
iļļõ sǭdõ
iļļõ vīdõ
nemē kimpõks iļļõ võttõd
Võižmõ ajjõ lambidi ka iļļõ.
Võižmõ kǟdõ sǟldõ iļļõ.
Alā val nei tǟdõks, lǟb iļļõ!
Se riek lǟb iļ tuoiz riek rištõ iļļõ.
Rujā lǟb sin iļļõ, kui äb ak sīnda.
iļlǟdõb murd
iļļi pūoļ
iļkaggõl saddõ
iļkaggõl viskõ
Īļing ku kīerõs viedāb ilzõ.
Iļdžēmḑa lǟb kubbõ.
leb pandõkst opātõks iļastāmiz
Īra kēļ vȯļ iļarū lețkīelkõks siegdõd.
iļastmõd
lǟdõ iļarrõ
K. Stalten um tendents lǟdõ iļarrõ.
vald iļandõ
Mis ta iļ sīe kītiz?
Iļ sīe äb ūo midēgõst tieudtõb.
Iļ kīen se um?
Ta nagrõb iļ eņtš izā.
Iz ūo kārtamõst iļ sizzõl sadāmiz.
iļ pǟ rabbõ
iļ sūormõd rabbõ
andõ iļ pǟ (kaggõl)
iļ amā paŗīm
iļ īe
Minnõn vȯļ iļ tǭla vīž lāmbazt.
Sa valīzt vietā iļ glǭz kaņț.
Sīest kūožõst äb sǭ iļ joug.
Ta paijiz kädkõks iļ eņtš abbõnd.
Ta vǭļikšõb iļ kilā.
Ta vakțūb iļ kilā.
iļļõ tīedõ
Ma vaņtlõb ilzpēḑõn.
Kalāmīed tǭbõd sõidõ ilzpēḑõn, bet tūļ um vastõ.
ilzõ ajjõ
ilzõ īekõ
ilzõ nūzõ
ilzõ sǭdõ
ilzõ tīedõ
Kaš ailiz ilzõ pūzõ.
Näntõn, kīen vȯļ vizā uņ, äb või ilzõ sǭdõ, kītiz: magūb nei ku kuoț.
Kū (~ pīla; ~ pițki; ~ pǟva) tulāb ilzõ.
Skuțkīd izt lǟtõ nei kōgaz ilzõ, ku võiž vȯigõ.
kūolõnist ilznūzõ
ilzandõks tulkõ Matteus evangēliumt līvõ kīelõ
Vȯļ ūd pǟlõ oppõmõst vannõ ilzandõkst.
Mittõ punīzt ilpõ iz ūo.
ilmõz kōgiņ
ilmõz pitkā
ilmõz pǟgiņ kaļḑi
ilmõz sūr
Se um ilmõz sūr rǭ.
ilmõsītõ rištīng
Se unnägū vȯļ nemē ilmõs.
Ma neiz tǟnda nemē ilmõs.
Katūks um ilmõl.
Siedā jõ ilmõ iz rõkānd.
ilmõ tīedõ
ilmõ tǟtõmõt
Ta ilmõ mīnda äb lǟ.
Kež um ilmõ joudtõ.
ilmõ īedõ
Kis magūb Jǭņīezõ, se īlmas nāizta äb sǭ.
mittõ īlmas
īlmali rištīng
Īlma kaššõ kǭrands äb ūo mūḑi lūomidi.
Dūoņigõ vȯļ tund īlma rovžti.
Siedā äb ūo īlmas nǟdõd.
Kunā sǭb īlman armõ?
Vejmi um andõn illõpidāmizt sūŗimiz jagū mäd rovvõn.
illõpēņ mǟdõltõd prīestõr
Kūorad at pist illõ.
Kūora äb pīl illõ, bet mǭzõ lūotšõb.
Vel pǟva um illõ, ȭdõg vel kougõn.
Sa ūod jo illõ.
illõ piddõ
Mū mǭīlmaks kubbõ pūtimizt võiž amā jõvīst illõ piddõ set pids mīerda.
Sǭrlizt ja rūnlizt sīebõd ilgõ razzõ.
ilgõlapst riškizt
Tuļ īlgõb.
ilgidi akkõ
nei ku ilgõ kǭrad
Īlgaz bōgõb.
ildõst alā sǭņõ
ildõst mǭzõ saddõ
Ildõst um paŗīm nǟdõ.
Ildõ moutšõb sillõ.
ildist arrõ
Rov arriz iļ nänt ildist.
Ildīņ jedspēḑõn!
Ma tulāb ildīņ.
īlbõkst nǟdõ
Šlītõr mägallõ at īlbõkst.
Ne pūrattõd peļīzt īlastimizt.
vȯlks vȯnd ilālim
Didrõkõn vȯļ seļļi tergiļ ilā.
Ta ikštõz lekš.
Až võrgõd touvõks lekštõ ukkõ, nänt ikštõz vȯļ jarā maksāmõst protsentõdõks.
Ta ikštõz tämpõ iz tul.
ikšlimizt kǭrandõd
ikšiggiņ neiku piņ
Amši skūoliš siedā tei ikšammi optāji.
Sa tǭd ikšammi iļ īd ibīz sǭdõ võimõ.
Siz āigalēḑ tuļ ulzõ iļ jemīņ kū ikšammi.
īdsõ tīesõ, īdsõ mīelsõ
Mäddõn um ikš riek.
Siz set ligīd pids īdtõ riekkõ.
Kalešõd jeddõ paņ īdst kuolm ibīzt pǭŗ sǭņõ.
Īkast, se um seļļi kast ōkõdõks, sǭb pandõd vied sizzõl, jelsõ kalād sizāl.
jarā igtõn ku kalā miersõ
Alā jūokš, īrgõd igtõ!
Läb um igtõn.
Nīemõ īgõb neiku ta midāgõst kītõks, kizzõks.
Nīemõd īgõbõd.
ǟrga iggõz
Līvliztõn vȯļ kāndamõst saksād iggõzt.
Mäd muinizt vȯļtõ mȯiznikād iggõs.
jegāl iggõl
iggi serk
iggizt sukād
igīzt serkõ piezzõ
Ta mǟdliz pigātagā amḑi kūožidi, kus ta igāniz vȯļ kǟnd.
Kis igāniz täm jūr tuļ, jegāīdõn ta āndiz.
igāni jelāmi
Ja ma āndab näntõn igāniz jelāmiz, ja ne äb lǟt igānõs ukkõ.
Se um igāli ažā.
igābõs igābõb
Minnõn um igāb.
amā igā pǟl
mäd igāks
vannõz iggõz
vanās igās
igā tīe
Siedā ma amā igā mǟdlõb.
Ma īeb īezõks.
iggõ pūstõ
Ig jūokšõb.
Iggõ valāb.
Vaddõl lekštõ īezõ jõvā.
Kīedõd tutkāmõs īerõd vȯļtõ sīepierāst ku algõ kīedõd kīerõgõd nõŗŗõ.
īņõ īeltõ
Īeltõb, kis tīeb sūkõks märrõ, lōlab.
īelkurk ouk
īelkurk tõv
īekšõd razā
īekõ kōgaz
īekõ kuordiz
iļļõ īekõ
Lapst īekõbõd.
Lǭja īekõb mõtsātūlkõks.
Īedtõbažād, nēḑi amḑi um strīkõmõst.
īeiņ ja pǟviņ
maggõm īedõ
sieldõks īedõ
tiggõks īedõ
Ta īeb uskõm mīnda.
ilmõ īedõ ~ tijāld īedõ
mǭzõ īedõ
obbõks īedõ
paikõl īedõ
pǟlõ īedõ
tagān īedõ
Ma ei kuodāj.
Ta ei eņtš sõnā jūr.
Laz se īegõ mäd kǭd vaizõ.
Īegid tēriņtš!
Ma ei bǭnstõ mǭzõ.
mustāks īedõ
rujāks īedõ
sougdõks īedõ
immõr īedõ
kațki īedõ
lǭigi īedõ
narmõks īedõ
sizzõl īedõ
ibūkši īedõ
leibõ īedõ
pimdõsūolt īedõ
Ma īedõb sinnõn leibõ veisõks.
Laz ta īebõg, ku ta um kīend!
Ku ibbi um jarā aildõd, šūmi, laz ta īebõg.
ȭdõgspūol īedõ
ūomõgpūol īedõ
Siz līb se mustā pitkā īe tegīž.
Ma magīz täm jūsõ iļ īe.
Ne attõ neiku īe ja pǟva, ikš um va sangdõ, tuoi sieldõ.
īdvastālizt lapst
Ni ta īdvait sadīz jo dīezgõn.
idūkõl ouk
naggõr idūkõl
tierā idūkõl
naggõr idūkiļi murdõ
Mēg jelām īdtuoiz kūorõks.
Ne tundõbõd īdtūoizta.
Ne tīebõd īdtõmūodõ.
Ta kei īdtõkabāl mäd jūs.
Ta īdtõkabāl vejūb.
īdtǭžlimi kuodā
Īdtammõ min sīlmad nǟbõd.
Nei se lekš īdstīd.
īdsnõvs vȱlda
Ma äb ūo sīekõks īdsnõvs.
vȱlda īdskubs
Ta jelīz īed-pǟvad īdskubs.
Min um jõvā mēļ, ku sa tulād mädkõks īdskubs.
īdpūoļi mõtlimi
īdõmõst-ǭdõmõst rõkāndõ
se um īdõmõst-ǭdõmõst
Se um īdõkubbõ pandõt.
Vȱidam īdõkubbõ!
īdõkssaddõ āigastõ
īdõkssadā āigast vannit
īdõkssadā ežmi
īdõkskimdõ ikš
īdõkskimdõ ežmi
īdpēļi kuoig
Ne äb ūotõ īdmēļizt.
Mier īeb īdlimizõks ja vagāks.
Spenīzõr pidāb ǭrõntõ īdlaigās.
rov īdkubbi vīļa
Se um īdkȭrdali.
īdkabāļi lǭja
Või translatīv ja komitatīv äb vȯlkstõ īdiņțõb īdõ nõtkõmõ?
Ne idīņțõbõd sīemgidi.
Sīemt idūb.
Naggõrd iddõbõd.
Ūsõd irgõbõd iddõ set.
Ta īdamtiz võib vȱlda pasouļõs.
Ta idāntõb magḑidi.
Tūļ pūgõb idāst.
Sa tukūd īd.
Ibūkst attõ pistõ jālga pǟl, ku kõzzi ūod.
Ibūkst at ulzõ kīstõd amā jūrdkõks.
Ibūkst nūzõbõd ilzõ – irmstõ vel nei äb nūzõtõ neiku kõzāst.
Ibūkst äb kūlõtõ – siļmis īdtõkabāl.
Tämmõn um ibūks ǭrõnd pǟl.
Amādõn attõ vāldiņ ibūkst neiku ibīzlakād.
Mīedõn set īedõb ibūkst jarā.
Jemā sigūb tidārõn ibūkši.
Ne lekštõ ibūkšiz.
ibīzrōdan kūž naggõlt
ibīzt jeddõ pānda
ibīzt uppõl pānda
Ibbi pȯtkāstõb.
Ibbi um upāl.
Ta panāb ibīz rattõd jeddõ.
Sǟl tulbõd mǭzõ helikopterõd.
vakāmǭ – nul komā kuolmkimdõ seis hektārõ
Härtsog āigal um Sīkrõgõl vȯnd sadāmǭ.
Lum gūorštõb.
nemē gūogõ sälgõ vietā
jämp nemē gūogõz
gūogõ tūrgõz
Gūogõ sǟlga pǟl vež äb pīl.
Ta lekš Sǭrmǭlõ gūogõd tagān.
gūogõjemā – set siz, ku tämmõn attõ pūogad
gūnkas vȱlda
gunkõ vieddõ
kakš gunkõ
Ǭrõnd viedāb gunkõ, lānga lebbõ ja viedāb.
gūngaserk kaņt
Tämmõn pieksāb gūngaserk pids mǭdõ nei ku tabār.
Ku tīe äb lǟ jeddõpēḑõn, gumzõb.
seļļi gumzõkõl
Gummõ vienūb.
almõl gulmõ vaņtlõ
gūlmidi nužžõ
nei ku nǭskiļõks grūžõb sizzõl
Kärmi set nanāks grūžõb.
Gružād attõ zǭig jovd, piškizt kīldõd.
Kǟrpa jelāb pūgruzūd sizāl.
Kaffeztõ gruztõb padā sizāl tul pǟl, tǟnda siegūb, ta īeb brūnizõks ja siz jovāb.
Se um seļļi kappiļ, grūoipkappiļ, missõks tīeb grūoipõ, kappiļtõb mȯļdõ.
Mūndakõrd radļõbõd kil mīrõ seļļiz grūoip sizzõl, kust ajāb lǭja lebbõ.
Rištīng grumūb, ku tämmõn um grumā, zǟl, tämā äb või jarā unnõ, grumūb īžeņtšõks.
mäd amā sūr grumānikā
Izt pidā grummõ.
Grǭvkōvajid āigizt vȯrdkõks.
Ku midāgõst um sīlmasõ, siz ta groužõb, vaimi põzāg sizālõs.
Mǭīlma pästāji maksīz kuolmkimdõ õbdizt groššõ.
Äb ūo mittõ groššõ (~ kopīkt) jeng allõ.
Grǭpštõb pids tijjõ kūožõ, pids aigiži kädūdõks, vȯtšūb.
Pimdõs ka grǭpštõb.
groblimizt kädūd
groblimi nǭgõ
groblimi riek
Ku läpš strīḑõb, äb või mīeriņtõ, siz ta grinūb.
Ku läpš īeb grināks, īeb äbkūlizõks.
Sūr rištīng ka võib vȱlda grinā, seļļi, kis äb ūo tuoizkõks jõvā kuigõst.
Grēbõd pids tarrõ, streppõ, grēbõd ilzõ.
Gräpīļd jūokšõbõd.
Ku jelāj sīeb eņtš sīemnaigõ pīenõks, siz ta grämūb.
Īr gräbžtõb.
Gräbīļõks siegūb sižži ǭjsõ.
Āina gräbžõb.
Kūja āina gräbžõb.
granti riek
grantõ vieddõ
vajāg grantõ riek pierāst
Graizõb, duņtšõks īedõb vȯzzõ, sīemnaigõ piškiz gabāļiz, piškiz sumāriz.
kūdkimdõz pūoj laigit grād
nēļakimdõ grādõ veggi
Mits grādõ lemḑi?
Panāb krežīļ sizzõl jernidi ja siz gõŗštõb.
Uņ īrgiz gõḑīkšõ sīlmad nūrkis.
Minnõn gõḑīkšõb.
Alā gõḑīņț!
Ta gõdīņțõb siedā sūdõ.
immõr gǭžõ
Ne pigā gǭžizt vȭrõ rištīng mǭzõ.
Sadāb, ku ta gǭžõb!
Sīe ūrganaigās vȯļ nēḑi pūḑi kațki purdõt ja mǭzõ gǭždõd.
mǭzõ gǭžõ
Gorīkšõb, seļļįzt märrõ tīeb, īeb appõnõks või mõiti vigā.
gorā ēļ
glumāks īedõ
ilzõ gobāgõ
Polākõz viskīz piņ gōdalizõks.
Ta vȯļ lieudõn grǭvõ kouvõs seļļiz sūo godāmǭ.
Ānkaŗ lǟnd golātõs mierpūojõ jedspēḑõn.
ambidi glõbžtõ
Tämmõn ambõd glõbžõbõd.
Glõbžõb läb või ukš, tūļ tǟnda drõtsīņtõb, siz ta glõbžõb.
Siz vȯļ Puzzõ pagāsts se glǭzõdfabrik.
läbīdi glǭzõ
Glǭznikā glǭzõb läbīdi.
glǭzizt sīlmad
läb glǭz
glǭzidi sizzõl pānda
glǭzidi kubbõ rabbõ
Mingi lūomõz, kīen um vigā, lǟb pūoštõ; kīenta glǭibõb.
Rištīngt ka võib glǭibõ, äbțõ.
Mingi ukš äb ūo riktig vizās, tūļ tǟnda liktāb, siz ta globāstõb.
Tūļ globārtõb ukstā.
Pūkūoŗ īeb glittõnõks.
Ku um kažži ja īeb libḑõks, siz glitūb.
Ambõd glebžõbõd, ku um kīlma.
Gländõz um seļļi, võib kītõ pīemdi; mittõ midāgõst äb või; ta midēgõst tīeb, siz sīestõ mitmid
Gläbžõb, arābõb, mingizt dēļõd at krouvdõd kubbõ, siz gläbžõb.
Kūlõb gläbžõm uks vabbiļt.
Gläbūb nei ku tuoi äb või käddõ sǭdõ, um panmõst seļļizõ kūožõ, kus tuoi äb nǟ, äb tīeda.
Glant tǟnda pidāb kubsõ, tīeb viššõks.
Ta glaidõb immõrkouți, äb tǭ tīedõ tīedõ, lāška.
Ku lapst kǟbõd ja ourõbõd, siz lapst glagāstõbõd, tīebõd märrõ.
gīrbaļizt sīlmad
īedõ gīrbaļizõks
Vanā rištīng um gīrbaļi.
Mīnda ta gintõb.
appõn gīm
Glǭzõd giļžõbõd.
Skēḑõd giļžõbõd.
Rǭ giļžõb.
kiellõ giļžtõ
kandlõ giļžtõ
Ta giļžtiz rǭdõ.
Kǭŗapāinõd sǭbõd ȭdõn giltõd.
Jȭgta, vietā gīltab.
Ta gīltiz lieggõ pǟlõ.
Ta giftūb mīnda jarā.
Rok või sēmḑa gidīkšõb buļ-buļ; um pa jennõks appõn.
Ta saddõn mǭzõ neiku jarā gībõn, jarā närbõn.
Gērmaņ gērõb
Gērõ võib nǭgidi.
Gērõ võib lapsõn tagīztutkāmt ka.
Nǭgõ sǭb gērdõd.
Gērimiz pierāst amā jõvād vȯlkstõ tam kūord ja paj kūord ka.
Gūogõd gägītõbõd.
gārbaņi kuoŗŗõ
Gūogõz um, kis gagīņțõb.
Pīkfal nustīz gaffõlt tutkām jūst, pīliz pardõs toļ immõr
minnõn gaḑūb sīnda set nǟdõ
Līvlizt vail gadāgsakšti vȯļ set mingi ǭra.
Ma līediz īd sūr gadāgõ.
Gadāgõdõks sovtizt tubḑi.
gadāgi tāibaz
gadāgi sovā
Gadāgi pū um vizā.
Gadāg nīnstõ tei vīžḑi.
Filts, se arābõb jarāndõz.
ikš fermdēļ stuņdstõ
kuolm fermdēļtõ
feodāl õigizt
Fekālõd kouvõd ežmõks norīzt mǭ sizzõl.
Ežmõks nēḑi vejīz veitõ.
Näntõn sai ežmikež andtõd.
min ežmi skūol
Ta lekš ežmizõks daņtšõm.
Ežmi vāški lǟb tarā tagān; ežmi läpš lǟb ka tarā tagān.
pȭrandt ēviļtõ
šindiļi ēviļtõ
grūoip|ēviļ
sūr|ēviļ
šindõld|ēviļ
Ētam tabīz läbbõ.
Kuolm kallõ um ikš ētam.
Kǭlsõ um kim ētamt.
ēsti kēļ
Se nai tǟnda ertļõb kõzīzõks.
Ta mīnda ertļõb eņtš rõkkõks.
Ta ertļõb tūoizta.
Ne mīnda ertļõbõd.
Ērškõz siskāb.
Rūozõn ka attõ ērškõd.
Viļļõ ērpõb.
Tämmõn paņ sīe ērškõkrūonõ pǟzõ, laz ne tǟnda siskāgõd ja mūotšõgõd rišt pǟl.
Um seļļi ērp, tūl käds ērpõb.
Izā erktõb pȯigõ.
erk rištīng
erk lūomõz
eņtšvīți rištīng
eņtšvīți jel
eņtšvīți jelāmi
eņtšvīți rištīng
Seļļi eņtšvīți rištīng äb ūo nǟdõd.
Seļļizt eņtšvīțizt rištīngt ma äb ūo nǟnd.
Ne rõkāndizt eņtšvail iļ mierrõ lēmiz (~ mierrõ lēmizõst).
Minnõn um jõvā eņtštundimi.
Ma eņtšõs nei mõtliz.
Ta tuļ eņtš eņtšõmõ.
Ma tǭb jellõ eņtšõks.
eņtškudātõd ǭrõn
eņtšizt
Se maksāb eņtš vīž rubīļt.
täd eņtš
mäd eņtš mīez
eņtš rištīng
eņtš āigal
eņtš mūodõ ~ eņtš vīțõ
eņtš jūs piddõ
Se vȯļ sīe eņtš pǟvan.
Jelāmi um kērabi nemē ēņõ mag.
Kis um nǟnd engõlt?
uks eng
läb eng
Ukš sadāb ēngist ulzõ.
emalīertõd padā
Sūrkrūonõ jūs vȯļ pǟgiņ ēļmidi.
Sūrkrūonõ sai tīedõd amtižist ēļmist.
Eļļõks eļļõb.
Mašīnt eļļõb, laz vȯlkõ kievām.
īel ēļki
jamdi ēļ
sieldõ ēļ
kūlõb īeldõ
Ēļ kilūb.
Ēļ um vizās.
Ta nustāb eņtš ēļ ilzõ, ku um kõzzi.
Īeldõ äb ūo, sa ūod kīlmatõn.
Ne lōlizt pǟgiņ īeldkõks.
kīelad ēļ
eļ padā
eļ pūojõ
eļ tuļ
Ta palāb eļ tulsõ.
Eļšõ um tuļļi.
Minā vȯļ neiku eļšõ.
Kis vȯļ äbjõvā, se lǟb eļ pūojõ.
sǭdõ elementārliži tīetõkši
eksport pierāst
Ma vȯļ īņõz seļļiz ekspedītsijõn.
Eksõlkast, sǟl um tegīž strīkõmõst siedā duņtšõ.
Rektor īrgiz tǟnda rūotš kīelkõks eksāminīerõ.
Panāb mǭzõ, ēņtšta eitõltõb neiku ibbi.
Lapst ēņtšta eitõltõbõd.
īdõkubbõ eitõ
pitkāliz eitõ
Kakš rištīngtõ ētabõd īdõkubbõ.
Nīemõ ētiz.
aļļõks eitõ
irm eitõ
kīebi eitõ
kīlma eitõ
piļļizõks eitõ
pimdõks eitõ
vaļmõks eitõ
Ȭdõg ētab pimdõks.
Tämmõn eitõn neiku irm.
Īrgõb eitõ kīlma.
Tämmõn ētiz rujā kilgõ.
Boŗīd ētabõd liestād sizzõl.
līedõd ētabõd
laigāld eitõltõ
Ta eitõltõb rǭdõ.
Ma eitõltõb läbḑizt.
Mis sa eitõltõd ažḑi!
Brõkšā kǭrandt vȯļļi eitõn ikš rūotšli.
Pent ētiz eņtš kǭrand kilā lǟnd tutkāmõ.
karrõ eitõ
kivīdõks mǭzõ eitõ
kivvõ eitõ
kūjõ eitõ
lūomõ eitõ
muddõ eitõ
rǭgidi eitõ
võrgidi eitõ
leibõ eitõ ǭjõ
kädkõks eitõ
jeddõ eitõ
ulzõ eitõ
Piņ, nīemõ, ibbi – ne ētizt karrõ.
Kanā ētab kǭridi.
Meynard sīegid äb ēta jarā eņtš jeddõvõtāmiz.
eitliji āiga
eitliji tūļ
eitliji rištīng
egļi pǟva
Jemā kūjastõb egļiži lešti.
Eggiļ ma vȯļ miersõ.
ēņtšta ēḑtõ
immõr ēḑtõ
vizzõ ēḑtõ
Ku ēḑtõb, siz viedāb ǭrõnd sälgõ.
Ma ēḑtõb lapstā vizzõ (~ ǭrõnd sizzõl).
Jemā ēḑtõb lapstā.
mǭzõ ēḑõ
ǭrõnd immõr ēḑõ
ǭrõnd sälgõ ēḑõ
Sūr läpš īž ēḑõb.
Ēḑõn sīndõb, ēḑõn kūolõb, pǭļazt matāb?
Saksād sǭtizt līvlizt suodāväg eḑīztutkāmõ.
īt eḑḑimīez
Amād kūldizt eḑīzmīe rõkkõ.
Ta sai pandõd eḑīzmīekõks.
Umārzpū um ēdrõmõs.
vāldad ēdrõmõd
Ēdrõm pudūb jarā.
Rištīng neiku ēdrikšõb.
Ēbrikš tīeb (~ kudāb) võrgidi.
siz ta rištīngtõ džutškõb ja bokšūb.
Knoušõļ džindžõb immõrkouți džin-džin.
Knoušõl lōlab dziņ-dziņ-dziņ.
Minnõn rabūb krämp dzīksõld sizzõl.
Vāški, ūonpūoga dutskõb, lǟb ǟma nǟnõd jūrõ immõm.
Albert um rǭžki dūšõs.
Ku dūšig sadāb, siz nei ku mǭ um vālda.
Min līb kīebi, ku dūšig jelāb.
Priš vȯzā tīeb dūšigõks.
Slikțõ dūš, nei ku oksnõmi tulāb (~ kīerõb).
Īrgizmõ kīskõ dūrbaļi.
Ta pistīz dūr min nanā alā.
Ma sin āndab eņtš dūrõ smekkõ.
Až sa nei kītõd, siz sa sǭd dūrõks vȯntsõ – bokt!
dūoņõst paḑā
bīetõd dūobõ
borkõnd dūobõ
nǭțõd dūobõ
dūobidi ilzõ ajjõ
dūobidi vāldiņ ajjõ
dūobidi vizzõ ajjõ
kǭd tierāks duņtš
Mēg ūomõ dūņtšid pǟlõ.
Duņtš, se īedõb dūrbald kațki.
Se um suggõn pierrõ „līvõd dumpõ”.
sūr dump
Rovd lǟbõd dumpõ, strīḑõbõd.
dumā vārza
va dullõnz pǟkõks nei ku jǭsõ
Pǟ um dullõnz.
Ta kīskõb ja dukārtõb.
Rištīngtõ drūošiņțõb, laz ta läkkõ pūoštõ, siz sǭb īpiž maks.
Tīeb druppõnleibõ, pudtõb leibõ sēmḑa sizzõl, siz pierrõ rīpõb.
Sadā āigast āigal āt druktõd set vīžtuoistõn līvõ kīel rǭntõzt.
sõrmkõks drõtsīņțõ
Tūļ tǟnda drõtsīņțõb.
Ta droudõb sinnõn nǭvõ.
kubbõ drǭkõltõ
vizzõ drīvõ
Drīvõb drīvõdõks (~ kīļõks) vizzõ.
Ta drillõb ōkõd sizzõl.
Kašpūoga drillõb eņtš kīntšidi.
laz ma nei nāizta drillõb!
Ta dreijõb nõggõldūožidi.
Uļļizuks piḑīks vizzõ drēgõltõ.
Pan uksõn drēgõl jeddõ!
Drēgõlõks drēgõltõb uks vizzõ
Tämpõ um seļļi dräggõn āiga, vīmõ äb ūo, ud um; pīlad attõ madālõs.
dräggõn dīk
tigmõd dõŗžtimi
Bomb võib dõŗžtõ aigīži, mis immõr sīe bomb attõ.
Ta um rǭz dõržtõd.
Blekkõ dõŗžtõb.
Ibbi dõŗžtõb eņtš nǭgõ.
Rattõd dõŗžõbõd.
Läbūd dõŗžõbõd.
Dõržõb irmstõ, kīlmast.
Ta dõŗžõb nei ku ǭbõ lēḑ.
Tämpõ um vīdõztuoistõnz dǭtõm.
Läpš doŗūb.
Lapst doŗŗõbõd, äb ne itkõt, äb ne räukõt.
Pūol itkõs, pūol räukõs, se um doŗŗõmi.
Läpš doŗŗõb.
Ne doŗŗõbõd.
Dōŗapǟ um seļļi, kis ammõ, midā ta nǟb, siedā ta tǭks, ja ta ajāb siedā, või tegīž ta äb pan mi
dōŗa rištīng
Nei doŗŗõ lapstā äb ūo nǟdõd.
Läpš um īend dōŗaks.
Īrgõb tegīž dǭrbõ.
Pūola pǟl lapstā dopūb, dopīņțõb.
Dǭŗ pǟl kūjastõb viļļõ.
Dǭŗ um se ouk, kus lǟb sov ulzõ.
Dopāz ibbi um seļļi, kis, ku ratstāb tämkõks, siz täm sǟlgas um lǟlam istõ, ta kuigõz nei äb
Iļ laps kītõb, ku ta doņņõb – ta nei pūol itkõs ajāb midēgõst pǟlõ.
Sīe sigži vȯļ dižānist kallõ.
Sõnārǭntõst līedab dižānist pǟgiņ sõņḑi.
Lapstõn vȯļ distsiplīn pandõd.
Didrõk lǟnd Patskul mȯizõ dipdǭt pālkanikāks.
jarā dingõ
jūrõ dingõ
Dingõb jarā, laz ta ju lǟtõ sǭgõ.
Dingõb jūrõ, kuņtš tämmõn āndab jūrõ.
Ta dilūb järāndiz, ku īeb kūjaks nei ku pū.
dikțõ ǭrõn
Ta kūldõb nei dikțõ, nei ku kūorad likkõbõd.
Ta lugūb pǭțiri dikți.
Armijõ lǟb dīenõm.
Tīḑ nei dīḑõb.
eņtš kim tsentimettõrt jamdit nei lebāigas, diamētõrõs
ǭgi derk
vīri derk
Derk liktāb tabārt.
Siedā minnõn um vajāg min sūrlǭja deņā kǭnd pierāst.
Ku tuoiz jūs jelāb, siz dēņõb tūoizta.
Kus siz sa ni, deldabār, lǟd?
īd dekkõks kuoig
kǭd dekkõks kuoig
Ibīzdekīdi kudīz lupātist, pȭranddekīdi sērkišt, ja vanād ūoḑõrd, krīzdagõd, širtsõd, naizt blūzõd s
Bäbbõrd vȯļtõ dämmõnd sǟl siedā jougõ vizzõ.
Okš sǭb daņtštõd.
Jegā pǟva daņtštõbpǟva.
tuoiz lil tagān (~ pierrõ) daņtšõ
Kil sa minnõn vel dāņtšõd!
Skrõuviz ažā vizzõ, siz võiž tǟnda tīedõ kui sa tǭd, ku ta dāņtšõb ja likūb, siz sa äd või.
pǟkõks danktõ
Mikīļ danktiz pǟdõ.
Ta tulāb eņtš daļībtõ kizzõm.
Dalgiji kǟb dalgõs.
Se saddõn ildīņ dagāržpēḑõn mǭzõ.
Ta nei ku dadžā um akkõn minnõn jūrõ.
Min mīez vȯļ jõvā dabāks.
Buzārtõb, ȭŗõb ǭrõndt, papīert või kädsõ, või lōda pǟl.
Vȯļ nei, buzārtiz pids loudõ, laz ǭrõn vȯlkõ pīemdi.
Eņtš luštõks butšīņtõb eņtš läpši.
Jelājt äb butšīņțõd.
Būs rǟkõb.
Papīertõ võib buŗžõ.
Mūndakõrd nǭļa pierāst lapstā võtāb käddõ ja siz , ku nei kuigid liktāb tǟnda, kītõb buŗžõb tǟnd
Ku ǭriņi piezūb, siz buŗžõb.
Buŗā buŗūb tuoizõn mingiz vigā jūrõ.
Buŗūb tuoiz kanktõks.
burbiļtõs tulāb mǭstõ ilzõ
Rikkõmõd talrovzt rieggõd vȯļtõ kēradõks būoŗtõd.
Ta tīeb, laz ta läkkõ būojõ
Fiššõr Gǟdõ vȯļ nǟnd pǟgiņ būokmidi.
vanād ažād būoḑ
Buņț, midēgõd pǟgiņ kubsõ.
Piškīz āinadviedām ka nutāb buņțõks.
Būngõb dūrõks, būngaks, pūkõks.
Kõuvõpū, mūnda kõrd piedāgpū ka um seļļi bunglimi.
Ta sai būnga vȯntsõ.
Mikīļ lekš tubbõ tāgiž siņņizt būngadõks vȱntsas
Būngast võib tīedõ knašīdi ažḑi, sǟl võib mingist pūstõ tarīļi tīedõ või seļļiži-tuoļļiži ažḑi.
Kõps rabūb ka būngidi, tämā rabūb kuskis mingiz ažā pǟl, pū pǟl.
Būndal vȯļ pūstõ tīedõd, paņtõ vȭita sizzõl, ku lekštõ mõtsõ.
nagrõ būmbal
No mis sa sǟl ni buļīkšõd?
Katļā, ku kīeb, siz buļīkšõb.
Tīemīez buļīkšõb, ku apāndõb.
Ūrga buļīkšõb.
Buktõn vȯļtõ vaimõd kāņtõd.
Bikšidi buktõb pletīzõrõks.
Īdtõkabāl sugūb se buļīkšimi sǟl, kus um mingi tǭgõz, või sǟl at kivīd allõ või mingi pū um al
Bukštīerõb tēḑi, sõņdi īdõkubbõ.
Sidām bukkõrtõb.
Ta vȯļ kubbõ kazzõn seļļizt piškizt oksādõks nei nekā piški bugārõz.
va būdõ
Budīļtõmi um seļļi, midēgõst jämp vīțõ tīedõ.
Nutāb seļļiz budīļõks ka seļļizt rištīngtõ, kis midēgõst äbõigiz või jämp vīțõ tīeb.
Budār, sǟl äb ūo väggi pǟgiņ.
Käp immar tuļ kubbõ budār läpši.
Brūț lǟb mīelõ.
brutsīņțõ eņtš nǭgõ
Ma võib mūdõ midēgõd brutsīņțõ või nei ȭŗõ, ȭŗikšõ kuigõd.
Ta ēņtšta brutsīņțiz pū kilgs.
Bruņākrupā, tämmõn äb sǭ nei aššõ nǭgõ jūrõ.
Ta vȯļ sǭnd eņtšõn brukkõ.
brūni nei ku jarā ūdtõd
aiņḑi brūikõ
sūdõ brūikõ
Ma brūikõb pǟgiņ vȯzzõ, tuoi nei jen äb brūik siedā vȯzzõ.
Līvliztõn vȯļ brūik Sūr neļļõndpǟvan lǟdõ bikt jūr.
Brõuvõb vȯltõ eņtš kuonnõ, kuodās.
Īžeņtšõn vȯļ broutštõb.
broutšõ lēḑi
Maggõ broutšõb, paijõb kievāmstiz.
broukõb kȭrõks
Kus sa siz broukõd immõrkouți nei ku zīḑ?
ulzõ brǭikõ
Um irgõn pūgõ piški brīz.
Brǭikõ um ūd pǟl tīemõst või siz viskõmõst jedspēḑõn.
Vāški brīnõb vǟridi, kui sǟl võib lebbõ sǭdõ.
Brīmǭ, või ta iz ūo jõvā pierāst?
Se bril äb nägț jemmitõt.
Izā iz tǭ, ku brī pīļõb.
Ma brīḑiz tǟnda, algõ ta nei rõkāndõg.
Tīeb brig, ikš või kakš astūgt, ku ukš um jo kuordõ sillõ; brig sǭb tīedõd pūstõ, kivstõ.
brī nei ku linki
Mäddõn vȯļ tarās brī kabāl.
Nai bresīz mīeztõ, ku ta tuļ jūobõn kuodāj.
Brētļiži vejīz sigži.
Mäddõn iz ūo brennõrt, Skadiņdõn vȯļ brennõr.
Breḑūb pids vietā, pids lieggõ, pids ainõ, lūnda.
Amād līndõd breḑḑõbõd.
Brāndiļpuțkõ paņ brāndiļ sizzõl, siz brāndiļ ei punīzõks.
Brakštõd okšti, mūrdad okšti.
brakšūb ja pōkõb
Pū oksād brakšõbõd.
bõzzõ vieddõ
Až sīņõ ētiz lūom, siz siedā võiž tieudõ, ku vadā līb brak pǟl.
Līedõd brakšlõbõd, jedmõl at ne līed kukkõrd; äb kīt ku ēdrõmõd brakšlõbõd.
kǭrad bõzās
Tsīļ, ta seļļi bõzās um.
Nei sūŗi laijḑi izt bõuvõtõ.
Ta tuoi mīed sudmaļtõ bõuvõm.
kuoigīd bõuvdõbkūož
Knoušõld bõndžõbõd.
Rištīng lapst võibõd bõņdžõ, vāgiž kuigõst eņtš vais rõkāndõbõd, nei ku äb sǭ midēgõst arū; sǟ
Miedlinkizt ka bõņdžõbõd; bõņdžõbõd parmõd, kärmizt.
bõmbõnõks īedõ
Ta ei bõmbõnõks.
Vež um bõmbõn.
Minnõn bõmbõbõd jālgad, rǭžki pāistabõd.
Kädūd bõmbõbõd, min palg um bõmbõn.
boutõ tīedõ
Bout – lǭja kīeriztõ vastõ tūldõ.
Tīeb märrõ, se um bouņõmi: pūalgkõks, dūrõks või vazārõks set tīeb märrõ.
Kūok pīliz sīest bougõ spitšīst mǭzõ.
Ǟrga bōgõb kõzāks bȱ-bȱu!
īediz botīļkabālõks kūonda kațki
Täm āigastõn at pǟgiņ boŗlimizt umārd.
Boŗkrōdaks kūorštõb pūḑi, boŗkõb pūḑi.
Pițki boŗīkšõb.
Būngad boŗīkšõbõd.
Naggõrd sadābõd boŗīkšõs pagrõbõ.
Boŗgõb, kis siegūb vietā liegāks siegāmõl.
Alā boŗgõ vietā, alā tīe lieggõ!
Ta kuskõst boŗgõb midēgõst ulzõ, nu nei ka vied sizāld või mingiz liegā sizāld, või mingist oukstõ
boŗgõ kandõ
Boŗgõks ajāb kaļḑi.
Boŗ nīlgõb.
iļ bort
Kuoigsõ um bort ka, mēg kītõm relliņd.
bǭrgõ āiga
mustād, bǭrgõd pīlad
Min izā kītiz nei set, ku pițki tulāb mierstõ, siz līb bǭrgõ āiga, un ja ta tulāb mǭ pūoldõstõ e
Se rištīng um bǭrgõ, seļļi kõzzi.
Pițki borātõb.
Ku läpš pīerslõb, kītõb: „Mis sa borātõd!”
Kūlõb borātimizt.
Bǭņõd nūzõbõd.
boldõrjǭņ tīlkad
Ta bōldartõb ukši.
Mier um bolā.
Jǭsõd bokšõbõd.
bokīdi pānda
Bokād tagān täm palg ei ärblimizõks.
Bokāalābõz, se äb kazā nei nemē pȭzõ, nemē paj; se kazāb nemē pū ja sīen ne līedõd attõ ka seļļi
Bojā nägțõb kuoig riekkõ.
bohēmi jelāmi
Boggõr boggõrtõb.
Boggõrmašīn boggõrtõb sadāmǭdõ.
Boggõr boggõrtõb sadāmǭ tõvāks.
Rištīng īžeņtšõks vāgiž bobīņțõb.
Ibbi bobīkšõb, tǟnda pidāb pāikal, ta kizūb sīe rištīng kädstõ.
Ta bļogūb tijjõ.
Ta bļogūb ammõ ulzõ.
Bļoggijiz rõk kuskiz äb kõlb.
Alā kūl siedā bļoggõ!
Alā rõkānd bļoggõ!
Jemā kädūdõks bloukšiz lapstā.
Sadāb mǭzõ midēgõst, siz se bloukšõb, siz um sūr märā.
Se um seļļi blǭțõks rõk.
Blorgõ võib, kis tīeb märrõ kuigõd; ta ētab ažḑi, ja se blorgõb.
Blok, pū või roudi, kus um sizāl seļļi kȭr.
Rujā amā āiga blǭḑõb.
Ma īrgõb blǭḑõ.
Siedā sa minnõn blǭḑõd, ma siedā mit äb usk.
Ta eņtš siļmi blikštiņțõb.
blīvõz pīla
Tämīezõ vȯļ väggi jennõ blǭḑimizt.
Slaktād raļļizt vȯzzõ blekīd pǟl.
Blekstõ ažā um kažži pīlõn un jarā rūostõn.
blēḑibt tīedõ
blēḑ rištīng
Blašk um seļļi laigā vȯiti botīļ, suodāmīedõn vȯļ.
Blānka um pūstõ tīedõd lōda.
Blānkad attõ sangdõd, lōdad attõ vȯitõd.
Papīerlēḑ sǭb ka nuttõd blankõks.
Rištīng blandõb pids mõtsõ, immõrkouți.
Miersõ vež blakūb, pīļõb pāikal, äb lik, īdlimi, tazzi.
Jelāj bīzõb, tabār gaisõ.
Jǭņ rõkāndiz izān iļ bis.
Tīeb pūdõks birštõks.
birkov (20 pundõ)
jedspēņ-tāgiž biļet
Biltiz biltõ.
Lǟb sudmaļõ biltõm, tīeb pīenidi jovḑi.
Iļ āigast ikš kõrd lǟb jumālleibõ võtām, lǟb bikt jūrõ.
Mēg vȯļmõ bikt jūs.
Piņ kīskiz mīnda bikšõraigāst.
Min um bikšõdpūoj kațki, paikõ minnõn sīe pūoj vizzõ!
Minnõn äb ūo mittõ īdtõ bikšāzt.
Jedmõl at vȯnd rǭz iļ pūola bikšõd ja sǟrpaggõldõks sidtõd vizzõ almõl pȯllõ.
Nǭgizt bikšõd vȯļtõ barōnõdõn, ku ne keitõ ratstõs.
Bikšõd at irmstõ tǟdõd.
Tämmõn bikšõd dõržõbõd.
Ku sa äd kūl, ma tīeb sinnõn strīplimizt bikšõd!
Ta sai pids bikšidi.
Bīedrõb vȯļ sūr, kus viedīz vīļa ulzõ ja pūoļțiz ibbiztõks.
lǟb bētõrtõs
Jūobõn bētõrtõb.
Bērgõb laijḑi.
ǭrõnd benk, kus pǟl ǭrõnd saitõ tȭlatõd
Bentsīnõ um vajāg motōrõd pierāst.
Lambõn võiks kītõ „bēkšõ”, või tikān.
Ǟrga bēkõb, nīemõ.
Ǟrgad bēkõbõd.
Vāškizt ka mūndakõrd īekõbõd ja bēkõbõd.
Nīemõd bēkõbõd mūndakõrd.
Ta bēkõb – bȱ, bȱ!
Piški nei bēkõb.
Jarā jūobõn bēkõb.
Tikād bǟkõbõd.
Bǟkõb – bǟqäqä.
Rānda jougīs ka um bäbbiri.
ēņtšta baŗtõ
Ta baŗtõb siggõ lēbaks, laz ta īegõ līebizõks.
baŗākõl sǭb baŗtõd
Tul mäd barrõ!
Bārbanpǟvan äb või mittõ midāgõst vaimõd ažādõks tīedõ.
sigād barā
Rǭdõ ka võib kuoŗŗõ, laz bank sīeg jarā, īž sviļp!
Ma paņ rǭ bankõ protsentõd pǟlõ.
Ta vȯļ võttõn bankstõ rǭdõ.
Ma võtīz eņtš rǭ bankstõ ulzõ.
rēviļd bānda
salājd bānda
ikš bānda rēviļi
Mõtsās vȯļļi sūr bānda.
Balūb jarā, īeb vāldaks.
Nūord lekštõ bal pǟl.
ätsmingi vigā
ätsmingi vȭrõmǭ taim
Ätsmingi klopūb.
Mäddõn vȯlks vȯnd ätsmidēgõst mǟngamõst.
Ätskunāgid sǭm kubbõ tegīž.
Tēg ät kūldõt.
Tēg ät sȭitat mittõ stuņdõ minkõks īņi virgs vȱlda.
Pūd ǟrmatõbõd.
Ǟrma katāb pūḑi.
Ǟrkiļ vȯļ mingizt nēļakimdõ tsentimētõrt pitkā või amād vīžkimdõ ka, ja siz tämmõn vȯļtõ seļļizt
mīez nemē ǟrga
Ǟrga kōvab.
Ǟrga um kõzzi.
Ǟrgan at sǭrad.
Bokād tagān täm palg ei ärblimizõks.
ärbõ vāldiž kīskõ
Šǭv kuostūb, ärb īeb.
Bokādõks um gīm tikkiž ǟrbidi täuž.
äbvȯddõltõt äpārtimi
Äp, ma äb tul.
vel jo ändizpǟvan
Miedlinkizõn um ǟnda.
Vaps siskāb ǟndaks.
Īrgõb ämārdõ.
Īeb ämārõks.
Vel um ämār.
Ūoņdžõl ämārs lǟbõd mierrõ.
min ǟma
kilā ǟma
Mȯiznikād läpši imtiz äm.
jaļgi ältõ
lajjõ ältõ
Ta ǟlõb ja ǟltab ēņtšta.
Lāinõd ǟltabõd.
Lind ǟltab tabārtõ.
Ku jalgõ ǟltab, siz ǟltab kuŗē lapstā.
lapstā ältõ
Ta ǟltab lapstā.
tabārt ältõ
laps äl
sūr äl
Mäddõn vȯļ dēļist nēļakaņțlimi äl tīedõd.
Kǭdst kūožõst äl vȯļ laggõd jūr vizzõ pandõt.
linād äddõl
Äggõks ägstõb mǭdõ.
Anni ailiz ǟkõl-būkõl nītstõ kuodāj.
Sūr ädāzõks ma ailiz.
Se ädāstõb usktītštijiz jengõ.
Sa ūod jarā ädāstõd.
Ädāstiz vajāg rǭdõ.
ädāstiz tīedõb
Ta um ädāli, ta äb vȯdlõ.
. Lapst vȯļtõ ädālizt randõ lǟdõ.
Ädāläbāndõksõks ma sai vizzõ ēḑõm, ku vȯļ lēmõst bǭn pǟl.
Ädāläbāds sai sīedõ.
Ta ädāl jūokšiz.
Se lǭja um ädāl tīedõd, sīepierāst ta äb ūo mingi jõvā.
Ädāks ta unīz rǭ kuodāj.
Kuŗē ädāgtiz nāizta.
Se ädāgtiz nänt väggi jarā.
Ta ädāgtiz sīnda, sa ädāgizt tämstõ.
Ta um seļļi paint, kis nǟb, ku suž tulāb lambiž, īž äb ädāgt siedā sutā, bet īž panāb jedspēḑ
Ma ädāgiz sūršti lāinist.
Ku dikți jarā ädāgõb, siz um saddõltõb teb.
Ädāgimizõst võib sǭdõ mingiz rujā.
Rištīng um ädās, ku um irm.
Ni set um ädā.
Ma ni um ädās.
Ta päzīz sūrstõ ädāst.
Ädā äb tul ouŗõs.
Mier pǟl sugīz ädā.
Sa äd ūo tīera.
Kas sa midāgid äd vastāt?
äbvȯddõltõt äpārtimi
Vȯddõrz vel um äbvaļmõz.
mittõsug äbkǭļõs sǭdõ vāldiņ äbvajāglist täpīņtõd sõņšti
äbustõb rištīng
äbustõb tīeli īds kūožõs äb pīl
äbțõb ulzõ purgõ
Līvõd īt tȭitiz äbțõ minnõn skūolrǭkõks.
Līvõd īt minnõn äbțiz ka.
Mis se äbțõb?
Se um äbtǭdõb sõbrā.
Vanā Gǟdõ vȯļ äbtiji rištīng.
Se um äbtäutõb rištīng.
Ne āt tǟdõd äbtäutõbt.
Täm sēļtami um äbtäudzi.
Äbtäudi võiks vȱlda se, mis äb ūo täutõd, äb täut mīeldõ, äb täut rǭdõ, äbtäudzi.
Siprikšvigā kāngaŗ riek vȯļ äbtazzi.
Ma tǭž lǟdõ äbstatsionārõz.
Se vȯļ ikš va äbsindzi mīez.
äbsīlistiz jellõ
Pǟva äbsieldõ pāistab.
Tikkiž se ažā vȯļ ikš sūr äbsieldit.
Polākõz rõkāndõb äbsieldistiz.
Se kēra um äbsieldistiz kēratõt.
Tämpõ um seļļi äbsieldi āiga.
Ta vȯļ äbrištīngli eņtš lapst vastõ.
Minā vȯļļi väggi äbpraktili rištīng.
äbõigizt vannõ
Se um äbõigi riek.
Kis midēgõst äbõigiz või jämp vīțõ tīeb.
äbovli pȯis
äbovli kōpmīez
mingizt äbmingizt bõuvmateriālõd
Se um seļļi äbmīeldõb ažā.
Äblõpsnā rištīngõks um lǟlam kubsõ jellõ.
Pernai vȯļ äblõpsnā min vastõ.
äbkūlizõks īedõ
äbkȭrdali rištīng
äbkȭrdali puls
Se sukā um minnõn äbkõlbzi.
äbkǭļõs sǭdõ vāldiņ äbvajāglist täpīņtõd sõņšti
Se āiraz um äbkȭlbatõb.
äbkȭlbatõbõks sǭdõ
Ne āt īdskubs sǭnõd äbkȭlbatõbõks.
Ta rõkāndõb äbknaššõ.
äbkažīn ja pȯlgdõd
äbkistiji tuļ
äbkistijizt mǟdõltõkst
Ma neiz äbknaššõ rištīngt.
Kēņig tidār ei äbknaššõks.
äbjõvāilāli kazāj
äbjõvā vaim
äbjõvvõ tīedõ
Vanātǭți īend rujāks ja äbjoudzizõks.
Se tīe minnõn um äbirdzi.
Tämpõ at äbīdlimizt liestād.
äbīzt tīedõ
Tämmõn um äbī.
Se um äbī ažā.
äbeldi rištīng
äb lind pūsõ, äb kalā miersõ – tijā pasouļ
äb lū, äb pīemdõ – äb või sīedõ
äb minā, äb tämā
äb nei, äb nei
äb vȯzā, äb kalā
Ma äb lǟ äb sīņõ, äb tǟnõ.
Ma äb lǟ.
Ta äb tīeda.
Mēg äb nǟmõ.
Ne äb jāmstat.
Minnõn äb ūo aigõ.
Äb ūo tǟdzi.
Äb ūo viggõ.
Ma äb tund tēḑi.
Paldiņ täm kalmõ jemīņ mēg mitikš äb tīedamõ ja äb līedaksmõ.
Äb ta tul.
ažāsõnād formõd
ažāli rõk
Nägțiz vȯlmõ ažāli ležgõltõ kēravīțõ rõkkõn.
Se um ažāli pū.
Ažā um seļļi, ku ma mūpõ äb lī kuonnõ.
Se um min ažā, se äb ūo sin ažā.
Mingi ažā sinnõn sīest?
Ažā um tīedõd.
Ma vȯļ ažā pierāst Dūoņigs.
jõvā ažā
lieudtõt ažā
vǟki ažā
Lōda pǟl um pǟgiņ ažḑi.
īedtõb ažā
mīe ažā
naiz ažā
Až sa lǟd, siz ma ka lǟb.
Až ma sǭb, siz ma tūob.
kolhoz eḑīzmīe azūmnikā
azūmt lieudõ
azūmt täutõ
azūmt tīedõ
Li kaŗŗõl min azmõl!
Ma lǟb sin azmõ.
Läpš tīeb ațā-ațā.
Piņ utāb auh-auh.
ne attõ
Atroug, seļļi luft tuļ tāgiž.
rovst ātõ
jetāb atmattõ
um atmatsõ
Sīe atmatā kīskiz ilzõ.
atjalgõ sältõ
Gust paņ atjālgad kǭdõ rindõ.
Šlītõr mägallõ at īlbõkst.
Se täm jūsõ um aššõ nei ikš un kakš.
nei aššõ neiku flint
Kui ašīd, nei uļīd.
Astõr um puțkõz.
ilzõ astõ
iļļõ astõ
mǭzõ astõ
Ta astāb strepīst ilzõ ja mǭzõ.
Izā astīz laijõ.
Polākõd vȯļt astõnd tarā pǟl.
Minā astīz ǭbõ ilzõ.
Pīegiļnikād astīzt ibbizt sälgõ.
Astīz varbõ pǟlõ, laz ta vȯlkõ tīedaji.
Ma astāb sin jālgad pǟlõ, laz vȯlkõ daņtšõmõst.
jūrõ astõ
kilgõ astõ
sizzõl astõ
vastõ astõ
Ma astāb kuodāj.
Mȯlmõd astābõd sūrd samūdõks randõ
Pūoga astāb izā vastõ.
strepīd astām
ratstājiz astām
astām pidāji
astāmt taggõ
dīenast astām
Āŗštõd mīnda kōgiņ āŗštizt.
Ta āŗštiz eņtš pūoga šärlakstõ tierrõks.
Ta āŗštiz tǟnda salāndõmõst jarā.
Aŗšt āŗštõb rujḑi.
arū andõ
arū pǟzõ võttõ
arū sǭdõ
Pūoraz sai arū.
Ma artõb sukkõ.
Pițkīzkabriki ailõb artiz mǭzõ.
jellõ artõ
mǭzõ artõ
Ma artiz kirrõks käp jarā.
ma arrõb
tagān arrõ
äb arrõs
tagān arrõ iļ kulūd
tagān arrõs iļ āndamiz ja võtāmiz
Rǭdõ ta tūndiz jõvīst ja mūoštiz siedā luggõ ja arrõ.
min arrimiz pierrõ
Vǟndab vattõ ārnātõl immõr.
ēņtšta armõl piddõ
Ta āndiz vanā Gǟdõn armleibõ.
Ta um armkadli eņtš naiz pǟl.
Pūošõd ārmikšõbõd neitsõd immar.
Mäddõn um veggi armij.
Pȯis ārmikšõb neitstõ, ta tǟnda sūdlõb, ta tǟnda silāstõb.
armiz pierāst
armizt andõ
armizt pallõ
ārmaztimiz tulkõks
armõ ārmaztõ
izāmǭdõ ārmaztõ
neitstõ (~ pȯisõ) ārmaztõ
Lapst ārmaztõbõd vanbiži.
Ma ārmaztõb sīnda!
Jemā um minnõn ārmaz.
Ta ārmakstõb rǭdõ.
Rǭdõ um ārmakstõmõst.
Ma pidāb tagāvarāks midēgõst, rǭdõ ārmakstõb, ma äb ānda nei jen rǭdõ ulzõ.
Min um jõvā sūtäuž, ma ārmakstõb siedā eņtš lapst pierāst, eņtš jemān.
ārmakstijizõn vȱlda
Ta um ārmakstiji.
izāmǭ arm
Pȯisõn um arm neitst vast.
armõ andõ
armõ piddõ
armõks vȱlda
Ni um ikškõrd arm mǭ pǟl.
arlimi pū
arlimizt oksād
kuolmarlimi ang
Arīņtõb vȭrta – tǟnda nemē parāntõb, tǟnda pāikõb, tīeb tierrõks.
Se um arhīvõs vel tieudtõb.
argiļi täm
argiļ vȱlda
sūormõd argiļ
ārga nekā lāmbaz
Ārga rištīng miermīekõks äb kõlb.
argiļ pū
argiļõks īedõ
argiļ rīț
argiļ viedām
Saksād tǭžtõ mīnda arestīertõ.
Äbjõvā āiga ārdiņ ta iz tul.
problēmõd arāntimi
riekstõ arāks lǟdõ
arāks tūldõ
Ikš arāgõz ļärīkšõb tegīž.
Vaŗīkš ajīz arāgõ jedspēḑõn.
Vaŗīkš ajīz arāgõzt.
Vaŗīkš taplõb arāgõks.
Sukā arābõb.
Tarā arābiz jarā.
kubbõ arābõ
Jel arābõb.
Ta arābõb kubbõ.
Suoļm arābõb.
Nai arābõb.
Nai arābiz jarā, laps kandtõb āiga lebbõ.
kēravīț arāl
arābiji, mis pudūb jarā
ang ar
riek ar
pū ar
joug ar
tuoizõ arrõ lǟdõ
Aptēkõr siegūb aiņḑi.
Aŗšt kēratiz minnõn aptēk aiņḑi.
Vǟnta aprink jūodiji
Appõnrokkõ smeļūb ja jūob, siz kǭjstõ jūob.
appõn umārz
Mǭŗa um appõn neiku gārban.
Ta tǭb appõnt.
Rok īeb appõnõks.
ang aplōka
riek aplōka
pū aplōka
joug aplōka
Kristusõn vȯļt kakštuoistõn apostõlt.
ibbizt aplōka
lambõd aplōka
nīemõd aplōka
Meg teimõ aploukõ.
Ajā nīemõd aploukõ!
Nīemõd vȯļt lǟnõd aploukst ulzõ.
nǭțidi apāntõ
apātõksizt kädūd
Ta paņ sēmḑa apāndõm.
Kītõb, vāņ, až magūb kōgiņ: apāndõb lovāl; ni ūotõ kil apāndõnd; nūz ni ilzõ, ni um apāntõd pǟgiņ
apāāina līedõd
Aņgõz um kuolm- agā nēļaarlimi rōda, missõks siskāb kaļḑi.
Mäd kilā kalāmīed aņgiri äb vejjõt.
Ma mǟdlõb, min ǟma kīetiz aņgõrdrokkõ.
āņdig perīnai
Antkǭmaŗ vȯļ plīțkǭmaŗõn ležgõl, se vȯļ jarā pandõb kǭmaŗ, kus paņ sīemnāigad sizzõl.
Ānkaŗplatš um se, kus lǭja ētab ānkaŗ ja sīe immar ētab lūomõd.
Ānkaŗplatšõ ētizt ānkaŗ
Mēg tämpõ vejīzmõ set īd ānkaŗplatšõs.
ānkaŗ pǟl īedõ
ānkaŗ pǟl pānda
ānkaŗt eitõ
ānkaŗt nustõ
Ānkaŗt laskūb mierrõ ānkaŗkieudkõks agā ānkaŗskēḑõdõks.
Āngastõmāina tē um jõvā āina.
anekdōtili suggimi
kuolmarlimi ang
Āndõļmaņõd, eņtš kōpõks ne āndõļtõbõd.
Skūolläpš pǭliz skūolmēstar kädst andõksandõ.
Taļšpivād āndõks
Kilāliztõn vȯļ īņõ tõurõz āndõks.
Tämmõn kīeld āndõks um.
abbõ andõ
alā andõ
andõks andõ
ilzõ andõ
īņõz andõ
jarā andõ
nõvvõ andõ
sizzõl andõ
tagān andõ
tāgiž andõ
tīetõ andõ
ulzõ andõ
Min pušnikā tǭž andõ eņtš liestād zīḑõn.
Lapst āndabõd vanbiztõn vanās igās leibõ.
Mäddõn vȯļ andtõd īņõz tsukkõrzt.
Ma kǭjkõks āndiz näntõn sizzõl tsukkõrzt.
Ma āndab tämmõn tieudõ, laz ta tīedag tīedõ.
Lǟks andõ sinnõn iļ nik.
Āndab nīemõn joutõks pids sälgõ.
Ma tämmõn āndiz jõvā nanā.
Ta mit äb ānda immõr vaņtlõ – ku sinnõn äb ūo aigõ neijen, ku immõr vaņtlõ.
kaddimiz alā andõ
Mõitiz päp tämmõn äb vȯlks āndatõn 1858. āigast bībõl.
Ta um āndaji, äb ūo seļļi nǟlga.
Ūd āigastõks rovzt īdtuoizõn āndabõd āndidi.
mitmõsuglizt andõd
Tǟnda sǭtizt amži.
Äb jōda amži lǟdõ.
mittõ amūstiz tāgižpēḑõn
Amūstiz vanākuŗē vȯļ tǭnd tīedõ damā iļ mier Kūolka nanāst Sǭrmǭlõ.
amtlõ amā sūkõks
Ta amtlõb vāldiž sūkõks.
Ma kǭļiz amtiz.
 Amtlimi akūb.
Amtlimi tulāb, līb vīmõ.
Rovžti tuļ amšti.
Mäd kilā lǭjad amniggõks āt aigās.
Amši jelābõd tīedõ.
amnämniz mõiti
neiku āmen pivāskuodās
Āmbaztõ – nei ku pilkõ, leb ambõd nei vieddõ, ambõ pǟl võttõ.
Mis sa āmbaztõd!
zǭig ambõd
ambõ pǟl võttõ
ambõd irrõnõks ajjõ
ambidi kīerõ
ambidi nägțõ
ambõd neiku suddõn
Ambõd äb akkõt pǟlõ, nei vizā um.
Ambõd dõržõbõd sūsõ, ku um kīlma; ku um irm, siz ka.
Ma iz sǭ mittõ ambõd alā.
Min izā kūoliz jarā, ambõd sūsõ neiku kivīd.
Laz ta karīņtõg ambõd vaigõ!
Ma um tuoizõn ambõd vaisõ, tuoi mīnda īdstīd nagrõb.
Mis sa nägțõd eņtš ambidi!
Sä, kerk, sinnõn luiniz ambõ, ānda minnõn tīeroudiz ambõ!
Vanā Ermanbrik vȯļ jõvā amātnikā.
Jõvvõ amātnikkõ um tulkõks vȯtšõmõst.
kiļgi amāt
Jegāikš amāt um jõvā.
Jõvā amāt um sūr rikūz.
Mäd iļtarāli opīz kengšepā amātõ.
Sīe ibīzõn āt amātõd.
Nītsõ kazāb amāsuglimiži aiņi.
väggi amāpūoļi
Nēḑi um amākouți.
Amājedsõ ta lǟb randõ.
Amād lekštā kuodāj.
Või nei amād kanād rõkāndõbõd?
amā sūŗimi
amā knaš
amā āiga
amā mǭīlma
amāst jengst
amāst sidāmõst
Amā tulāb jeddõ.
Lēba aļtõb.
mõltsi aļtimi
Mõltsi aļtimi: ežmõks ta um vālda, pierrõ ta īeb mõltsizõks.
kievādi aļļõm
aļdždi eitõ
Minnõn tuļ āļdža.
Ta īrgiz aļdždi eitõ.
Seļļiz päuvši laskīzmõ alz lambõd īdõkubbõ.
tūlda altõ
altõb pirgkõks tul jūrõ
Ǭjõ altõb palām.
Ma altõb tūlda, siz līb sieldõm.
Ta vaņtlõb almõlgulmõ.
Se skuțk um almõl vīžtuoistõn āigastõ vannit.
Almõl sildõ um tõvā kūož.
Ma tämpõ viedīz vaddõ mūšti almõl.
Pent Pētõr viedīz vaddõ mēšti almõl.
Ne istābõd pū allõ.
Pȭrand um allõ.
Tämnāigast um pǟgiņ naggiri allõ.
Sīekõrd allõ vȯļ jemīņ lešti.
Jadā allitutkām um vīds sils.
amā allimi
alli gūngaserk
alli jagū
alli pūoļ
allizt bikšõd
Mäd tubān um kivīst alli.
Līvõd saitõ pīkstõd alīztõ saksādõn.
Saksād alīztizt suodās.
Saksād alīztizt līvliži.
līvlizt alīztimi
Āiga um nei lem, ku võib alīzserkõl kǟdõ.
Gūngaserkõn alīzpūoldõst um rǭz īedõmõst jarā.
rišt alīzkiv
Tämmõn vȯļļi alīzkuoțšõ kūldarǭ.
Ma āndiz eņtš alīzkēra.
Ma sai sīe rǭntõ alīzkēra vastõ.
Nei nūzõbõd mīrõd alīzalīžist ilzpēḑõn.
Algtõ – maksõ tīe jedst midēgõst.
ālgidi sältõ
Ta rabīz algkõks.
Ma paņ ālgõd rīțõ.
Ikš alg äb palā.
Ma äb päz riek aldõst lebbõ.
Neiku mǭ aldõst ulzõ vieddõd.
Ta lõuglõb kȭnkast alāzpēḑõn.
um alāz
alāz nǟdõ
alāz īelkõks
alāz nǟdõ
Min um seļļi alāz mēļ.
alāstõmõt lǟlamstiz
alāstli kēņig
Ma vaņtlõb alāpēḑõn.
Alāntõ – se um, až ta āndab ēņtšta mingizõn alā; se um ūdstiz tīedõd sõnā
Tämā alāntiz mȯiznikād jeds.
Līvlizt izt alāntõt sūr Kǭrliz jedsõ.
Minā alāntõb krīevõdõn, lețliztõn.
Mȯiznikād alāntizt talrovžti.
Būņțik iz tǭ alāntõ ēņtšta lețliztõn.
Ne vȯļțõ īd kēņig alāmõd.
Vēna alāmjūokšõm um tõvā.
alābizt pūd
Alāb um pū, paj um pȭzõ.
Alābõn attõ pitkād ǭdõd līedõd, paj līedõd attõ pigātagā immõrgoutlimizt.
Rǭntõz sadīz lōdan alā.
alā andõ
alā eitõ
alā īedõ
alā kēratõ
alā pānda
Li alā!
Ma īeb alā tämmõn.
Sǭpkõz um akurātõn seļļi ku vajāg, seļļi neiku aigdõd.
Ta um akurāt seļļi ku jemā.
jūrõ akkõ
Akūb minnõn neiku pīrgal silmõ.
Akkõks immõr kaggõlõ.
Rujā akūb īdtuoiz jūrõ.
Rujā akīz minnõn.
Duņtš äb ak, um tȭlza.
vizzõ akkõ
Ma akūb pūzõ vizzõ, ku ma äb sadā.
Sa akūd sīe ammõn vizzõ.
Sǟl amā jõvīst akūb.
Sīen jālga äb ak.
vizzõ akkõ
Až sa tǭd rištīngtõ akkõ, sinnõn um vakțõmõst un vērgõmõst.
Kaš akūb īr vizzõ.
Kalāmīed jõvīst tīedabõd akkijid kūožidi.
vālda akātsij
Ma pidīz ukstā akātõksõst.
Akūd teitõ kūoršõn vizzõ.
tagān ajjõ
ajjõs sūŗimiz peļmiz tagān
ilzõ ajjõ
jarā ajjõ
kubbõ ajjõ
pǟlõ ajjõ
ulzõ ajjõ
vaizõ ajjõ
abbiņi ajjõ
ainõ ajjõ
ibīzt ajjõ
sigān kǭra jarā ajjõ
laijõ ajjõ
lūnda ajjõ
lūomidi ajjõ
naggõlt ajjõ
tīe jūrõ ajjõ
ūnda siļmšti ajjõ
Ta ajāb naiz jarā.
Kǭŗapaint ajāb nīemõd kuodāj.
Freiberg vȯļ ajjõn kubbõ pǟgiņ viļļõ.
Kalāmīed īrgizt ajjõ lǭja mierrõ.
Ma ajāb sī sinnõn.
Mīed saggõld ajābõd abbiņi.
Gērmaņ ajāb kālkaks nǭgõn kǭra mǭzõ.
Piņ ajīz nīemõ tīedidi.
Jakt pǟl īd ajābõd, tuoizt laskõbõd.
Ǟrga ajāb nīemõ tagān. ~ Ǟrga ajāb nīemõ.
Kuoigīd īrgizt ajjõ ouŗmašīnõd.
saņț ajāb rǭdõ.
Kolhozõs um āitamīez.
Āitanalli vȯļ tijā.
Mäd āitaneḑḑi vȯļ laiglimi kiv.
ǭrõnd āita
vīļa āita
Āita vȯļ jegās kǭrands.
Amā tieg um āistari täuž.
āinavǭlõ artõ
Airõdõks sȭidab.
Rāndas um kūldtõb airõd märā.
āinatupūkst kandõ
Āinalīed pǟl võib kastūgt vȱlda.
Āinakerk lōlab.
ikš āinagi
Vanā Didrõk āinagi pūoga kadīz jarā suodāl.
āinadviedāmt rejīkšõ
āinadviedāmt sältõ
āinadviedāmt tīedõ
aiņi jūodõ
Nei tulāb āinaāiga ja ta nägțõb eņtš knaššõmtõ.
ainõ ajjõ
ainõ andõ
ainõ jellõ
ainõ nītõ
ainõ vieddõ
nīt āina
tarā āina
sūo āina
Āina kazāb ku silmõz nǟdsõ, kui tǟnda võib valdõ.
Āina um jõvīst kazzõn.
jõvā āina
Aimrovzt lekštõ tõrg pǟl.
Aimõks kītizt perīmīe aim.
Minnõn attõ kim aimõ.
Seļļizt mõtkõd um panmõst aigõl.
Ab tuļ aigstiz.
kubbõ ailõ
mǭzõ ailõ
tuoizõn pǟlõ ailõ
ailõ ibīz
Ma ailiz tästā neiku tūļ tabār allõ.
Ta ailiz nei, ku kūondad tūgiztõ.
Ne ailiztõ nei, ku mǭ rūtšiz.
Ku tuļ vadā kuoț, liestād ailizt kuoțțõ sizzõl.
Pițkīzkabriki ailõb artiz mǭzõ.
Tallõ ma ailiz sūrstõ kȭnkast rieggõks mǭzõ ja kīļaz vigā pǟlõ ailiz jeirōdadõks kui lind.
Mašīnõd ailiztõ kubbõ.
Jālgad panāb sāina pǟlõ, ver ailõb tāgiž.
Rõk ailõb jõvīst – kui sa rõkāndõd, nei lǟb.
kieuži, mǭdõ, vietā aigõ
Ku aigõb jaļgi, siz mingi tundtõb kūolõb, ku aigõb sūormidi, siz mingi kovāl rištīng sīndõb.
ǭriņi aigõ
Bomb võib dõŗžtõ aigiži, mis immõr sīe bomb um.
Touvõ aigiz vaddõl iz lǟ.
Āigiņ jemā jelīz pūoga jūs.
mūnda āigiņ
Vaņīmõd kalāmīed kǟbõd aigāvõrgidi ētamõs.
8. janvār um mäd kūoŗ āigastpǟva.
Ma siz vȯļ set nēļa āigastli.
Nikā jõ kūdāigasti lugīz rǭntidi.
mūn āigast
tagāmūn āigast
sadīņ āigastidi tāgižpēḑõn
Ūž āigast
Vanā āigast ȭdõg
Kalāmīed kǟbõd āigast lebbõ miersõ.
Vȯndzizt Ūdtõ āigastõ!
Līvliztõn āt set kakš āigarǭntõzt.
aigāmǭļi kūož
aigāmǭļi kǭrand
Li aigāmǭlõ!
āigali ažā
sadā āigast āigal
Ne ǭrõnd (~ kǟngad) at minnõn āigal.
eņtš āigal
sīel āigal
Ab tulāb jegā kõrd āigal.
aigõ võttõ
āiga pierrõ
Āndiz āiga mingiz um vajāg.
kievādi āiga
sigži āiga
sõvvi āiga
talli āiga
obāz āiga
parāz āiga
perri āiga
vāldiž āiga
varāz āiga
vaņši aigši
jedsõ aigõ
kōgiņ aigõ
strēk aigõ
se võtāb aigõ
amūst āigast
siedaig sǭņõ
sīest āigast
mingiz āigaks
jegāl āigal
kievādiz āigal
kōgiņ āigal
õigiz āigal
perīz āigal
sīel āigal
sīel eņtš āigal
tīe āigal
päuvõ āigis
vaņši aigši
aigõ pids
aigõ vībtõ
aigõ võttõ
pitkā āiga
Ni um āiga.
Āiga äb vȯdlõ.
Āiga um jūsõ.
Täm āiga um lebbõ.
Min āiga um täuž.
Jegāīdõn eņtš āiga.
Āiga lopūb.
Amā āiga ta um sīlmad allõ.
Paldītõn um rovdõn rikāz āiga.
Ta tuļ riktig āigas.
Siz täm āigis, ku ta um läpš vȯnd, siz ne at kǟnd lambiļ Tsälmõts.
Seļļi kuoŗŗimi lǭtkubūd kouți võtāb aigõ.
Minnõn um pitkā āiga
Minnõn äb ūo aigõ mittõ jalgõ lǟdõ tubāst ulzõ.
bǭrgõ āiga
kažži āiga
kīebi āiga
kīlma āiga
knaš āiga
lem āiga
ōḑig āiga
sitā āiga
vīmi āiga
Seļļi āiga ku mittõ piņ äb või ulzõ lǟdõ.
Āiga kīerõb.
Tämpõ tȭitiz jõvvõ aigõ.
Lem āigaks vȯzā rikābõb.
Se brik um tund Sīkrõgõl aigõ.
āibaļi sū
āibaļiz sūkõks
Ta pūstõb āibaļizt sūdõ.
Läpš āibaltõb.
Lapst āibaltõbõd.
pǟgiņ āibaļi
Āibald jūokšõbõd sūstõ.
Lapsõn jūokšõbõd āibald.
Um jellõn sǟl mingi se engõlmaņõd agent.
Min tǭți vȯļ agār mīez.
Vīļa um agāņi, siedā um tīemõst pūdõks.
tijḑi agāņi pȯļtõ
Vȯddõr agāņi jelājidõn iz sīet.
Ta pūoļtab tijḑi agāņi.
Agā sa võtād mīnda min knaššõd sīlmad pierāst?
Agā se pițkīz zägār lǟb piddõz.
Jemā paņ lapsõn lǟmõ kuodāj, agā ta iz lǟ.
vandõd advokāt
Maija vanbizt vȯļtõ võttõnd eņtšõn sīe adventistõd usk.
addõr vīemõrd, lastā, kiņdžrōda, addõrpū, käd akātõb
Ma kīndab addõrõks.
Paldīņ nǟb pǟgiņ abnikiži.
Ta rõkāndõb īd abnikizõks.
 Mēg jegāikš ārmaztõm ja ouvõstõm eņtš abpūolt.
Siedā abnizt lǟks jarā kerīkšõ.
Vanātǭți vȯļ āinaāigal sūr abli.
direktor abli
jumāl abkõks
abjelāmizt murdõ
abjelāmizt rikkõ
abbõrz pū
abbõrd tēgald
abbõndõks mīez
abbiņi ajjõ
abbõl kǟdõ
abbõl lǟdõ
abbõl nuttõ
abbõl vȱlda
Abbõl!
Ma võtīz täm eņtšõn abbõl.
Ta kǟb muntõn abbõl.
abīdi nustõ
Pǟ um abūd vaisõ sizzõl viedtõd.
abbõ andõ
abbõ vȯtšõ
Ab tuļ õigiz āigal.
Kilārov ab kuoigmīedõn tuļ aigstiz.
Kielk Tiļļõstõks āndizt īdtuoizõn abbõ.
Ta vȯtšūb minstõ (~ min jūstõ) abbõ.
kilgõ vȯidõ
Vȱida jedst jarā!
Mis um kievām, se vȱigõb, mis um lǟlam, se lǟb pūojõ.
Um vīmõst mierrõ ja vȱigtamõst mingiztõ.
pūd vȯigtimi ležgõlimiz sadamǭjālgab sǭņõ
Rujā rištīng vȱikõb.
Blašk um seļļi laigāvȯiti botīļ.
Um vȱitamõst vȯijõ, sīņõ vȱitab langõ sizzõl.
sizzõl vȯitõ
laz ka vȯlkõ
vȯlkõ pǟl
vȯlkõ mis vȯldsõ ~ vȯlkõ kui vȯldsõ
Vȯlgid nei lõpsnā!
Minnõn äb ūo sinstõ äb lemmõ, äb kilmõ.
Sa äd ūo mägūd tagān, sa ūod rovd barāsõ.
Sa äd ūo mõtsās jemmitõt, ku sa midāgõst äd nǟ, äd tīeda.
Ne attõ vȯl rabād.
Vȯl sa jõvā!
Vȯlgid tēriņțõd!
Vǭtõb, laz šūmõd vȯlkõd.
Mašīnt eļļõb, laz vȯlkõ kievām.
Äb ūo tieudtõb, ku sǟl vȯlks vȯnd mingi mū perīmīez
Až mēg vȯlksmõ siedā nǟnõd!
sa vȯlkst tǭnd
Jālgad nei smagād, nei ku vȯlkstõ svināst tǟdõd.
Minnõn um jõvā vȯlmi.
Minnõn äb ūo jõvā vȯlmi
lūotõmõt vȯlmi
tajā, vieddõl, gǭzi ja plazmā vȯlmi
Minnõn aldz vȯļ vīmõst vanāmämmõn lemḑileibõ.
Sa vȯļd Kūolkas.
Tūļ pūgiz ne vȱlgõd jedspēḑõn.
vȯļgi kibār
Min tǭţi nīžimiz pierrõ täm izā, min vanātǭţi, vȯļļi Irēld perīņ
Ne vȯļļid lețlizt.
Tēg vȯļtõ sīenõd.
Linālōdad vȯļtõ nei kērabizt.
Vanātǭţi um vȯnd vanāǟmast jõvāgid vaņīm.
Sīekõrd ta vȯļ vȯndzi.
Võrgõd attõ touvõ kädsõ vȯnnõd.
pa vȱnõks
jõvā vȯn pǟlõ
Või jõvāst vȯnstõ äbjõvā vȯn sǭņ um pitkā riek?
Vȯnnõ vȯdlõb neiku valdõ kuoigõ.
rištīng vȯņ
Sa vȯņštõd, sa ūod vȯndzi.
Sinnõn vȯņštõb, amādõn äb vȯņšt.
Vȯņštiz jarā urgõ.
Se tīe vȯņštiz.
Āndab lapsõn vȯrdaiņi, laz vȱrdõd läkkõd ulzõ.
vȱrna sieldõm
vȱrna ēļ
vȱrna tūļ
Kievād laskīz lambidi vȯrūks pǟl.
Vȯŗki, se um vagā ja lougli.
vȱrdist tarā
Ikš vȯŗž um seļļi, missõks āigizt, grǭvkōvajid āigizt vȯrdkõks.
Lapsõn um vȯrži. ~ Lapsõn at vȱrdõd.
Sa vȯŗžtõd katūkst vȱrdõdõks.
sizzõl vȯstõ
ilzõ vȯstõ
kubbõ vȯstõ
ulzõ vȯstõ
Vȯšiz minnõn tutkām jõvā līb jūsõ?
ulzõ vȯtšõ
Kis vȯtšūb, se līedab.
Või sa vȯtšūd eglizt päuvõ?
Vȯtš tǟnda neiku nõggõlt āina sizāl!
Vȯtšigid ilzõ!
tagān vȯtšõ
līebi vȯzā
nīemõ vȯzā
punni vȯzā
sūoli vȯzā
priš vȯzā
sigā vȯzā
vȯzā škēlõd
Või tēg tīedat?
Ma äb tīeda, või ta tulāb.
Ma vȭidab sinnõn lēba vȭidagõks.
Vȭidab vȭita lēba pǟlõ.
Ta vȭidab tuoizõn mietā ūl pǟlõ siz, ku touzõb.
vāldaks võidtõd sāina
Se võib vȱlda.
Sīedsõ vimbḑi võib sǭdõ ūogõ kurkõ.
Ta võib tūlda tǟnõ, äb sǭ tūlda.
Kui ma võiji siedā kāndatõ?
Võikslõbõd, siz kǭļõbõd joudõ.
Plagād võilõbõd.
Ma võiliz tämmõn kädkõks.
kabātǭrõnõks võiltõ
Sa tǭd ikšammi iļ īd ibīz sǭdõ võimõ.
võimi sǭdõ tīetõkši
andõ võimizt
võimizt võttõ
amā võimi touvõs ja mǭ pǟl
võimi iļ säv
Kas se iz ūo sin võimizõs?
Rovvõn se um võimõt
rattõd võitõb
kațkīz võitõb
Sīlmad jedsõ vȭlastõb.
äbkartõs vȭlatijizt mīerda
võlgõ īedõ
vȭlgas vȱlda
siļmšti sǭņi vȭlgidi
Vȭlga um kūorad sǭņi.
Ku lǟb sittõm, lǟb zīḑõn vȭlgidi maksām.
Vȭlga pǟl võttõd kōp vȯļ maksāmõst tõuŗim.
Minnõn um võlgõ iļ pǟ.
Zūonkõ sai mīdõd jarā vȭlgad pierāst.
jarā võllõ
Se lēbakukīļ um vȯnd võltõd.
Kīlmad võrāndõkst keitõ pids sälgõ.
Ma vȯļ vȭrbõks.
Ta vȭrbtiz eņtš pūoga salāndõmõst jarā.
Brēțlizt võrgiļ lekštõ neļškiņ.
võrgõ kieuž
võrgõ kork
võrgõ lānga
võrgõ īedõ
võrgõ lǟdõ
Jegā īdõn vȯļtõ kakš vȭrta.
Võrgõd ȭdõn ētizt mierrõ, bet ūoņdžõl lekštõ viedām nänt ulzõ.
Saimõ tijād võrgõd.
Ta panāb mīnda eņtš võrgõ sizzõl.
Kierdi vȭrkõb, lāška äb võrk.
Sīkrõgõl um vȯnd ka vȭrõdkuodā.
vȭrõmǭ taim
Vȭrõzlejā äb kuost, bet kazāb sizzõl.
Vāški sǭb jarā vȭrtõd.
jaggõ võttõ
ilzõ võttõ
iļļõ võttõ
jarā võttõ
jūrõ võttõ
kūlõ võttõ
pillõks võttõ
sizzõl võttõ
vāldiņ võttõ
vastõ võttõ
vizzõ võttõ
tuodkõks võttõ
vigāks võttõ
võtāb jarā neiku kädkõks
Algõ võttõg vigāks.
Mǭsõ um, ma võtāb ilzõ.
Ma võtāb täm vizzõ.
Ma võtīz rǭ tämstõ.
Ma võtīz sīe veļ, mis minā īž tǭž
Munt jõvā āt miersõ ja tikkiž ānkaŗplatšīd attõ jõvā sizzõl võttõd, neiku munt äb sǭtõ.
Ta võtāb sin kūlõ.
Ku sigā võtāb jarā, siz um tǟnda jǭtõmõst.
vaški võțīm
Võțīmlū ītõb rīndalū läbḑilūkõks.
Kand võzūb, tämmõn tulbõd ūd võzād.
ta zāimõb
Zalāndõks, se um änd, missõks siskāb miedlinki.
zaptõ kīetõ
būolgõd zapt
Zārka jūrs vȱikabõd ja kunkstõbõd īž eņtšõks nei, ku zǟl um.
Zägār tulāb ja lǟb jarā.
Sin um zǟl.
Sa zǟlõd, ku sa äd ūo riktig tīend.
Zēpõks zēptõb ǭrõndtõ.
Pițki um neiku zēviļ tuļ.
Pițkīz tuļ um zibāndõks.
Kui um pițki, siz zibāndõks zibūb pids gaisõ.
Tulkaj um nādõb, zibūb.
neiku zīḑ tīeb šeft
Ja mingi rištīng sīeb lōda jūrsõ, tämmõn um kibār pǟsõ, siz kītõb, sinā sīed nei ku zīḑ.
Ne at ne zīedõpūd, kus laggõd at pǟlõ.
Pȯddimi nei zīekslõb.
zignālõ andõ
Ta ziktūb tǟnda.
um pīenõstiz tǟnda ziktõmõst.
ežmis zilbsõ
Skūolsõ lapst zīmõbõd ažḑi, kēratõs zīmõbõd mingiži ažḑi, mustõrt.
zīmõ kaļdi
zīmõ ainõ
Zīngõb luštõks.
Zirkslõb, ȭgõb.
zirmiz pǟkõks mīez
nei zirmi, ku vālda krīzdõg pǟsõ
Murkõks võib iļ kim minūt zirmizõks īedõ.
jarā znoudždõd
Sa kädūdõks tūoizta znoudžõd.
Zǭigkõks zǭigõb pūḑi.
Ku võrgõd attõ touvõ kädsõ vȯnnõd ja jarā kaddõnd jadāst, siz vȯtšõbõd, bergõbõd zǭkõrõks.
Zǭkõr um seļļi nemē ānkaŗ, nēļa seļļizt arrõ attõ, set tämmõn äb ūotõ ne ānkarkīndõd.
Vȯtšūb, zǭkõrtõb midāgõst.
Paņ zōlostõ lōlam.
Siz panāb āina zǭrdõd pǟlõ.
Piņ ju sud zortst um.
Oksās at seļļizt sūrd zubārd.
Pids sainõ, pids pȭrandtõ, vastõ ǭjõ zuinõb, ȭŗõb.
Zūmõb, znoudžõb tūoizta rištīngtõ kädūdõks (~ kieudkõks).
rīst zumpõb
rīst um zumpõn
ǭrõnd at zumpõnd
zumpõn makā
Sīemnāiga um zumpõn.
zumpõn āiga
zumpõn kard
Sa ūod īž kīetõn sīe zup, īž ūod tīend.
Ku um zup sizālõ, äb tīeda, mis võib irgõ.
Zup um lajā neiku vež
Ku sēmḑa um kuppõn, siedā presūb, laz tulgõ zup ulzõ.
Rǭ zutīļ um tīedõd aņgõr nǭgõst ja sīņõ sizzõl panbõd rǭ, ja se zutīļ sai pidtõd eņtšõn immõr
Mingiz ažāks võid zvaņņõ.
Tubā kīela zvaņūb.
Kīela zvaņūb ulzõ lǭtõld.
Ta zvemzõb uiskõ.
Zvemzõb tūoizta kädkõks või mū ažāks.
Saksād akīstõ naiži neiku zvērõd, sīepierāst vȯļ nēšti irm.
Tūoizta võib lǟdõ zvēriņtõm, laz tuoi akurātõn riktig tīegõ.
Sa lǟd zvērõd, kui sa riktig tīed ja riktig rõkāndõd.
Jōtaztõ, pǭtõgtõ zvidzīņtõd, ajād mingiztõ; tämmõn um irm, siz ta lǟb.
Lapstā žūžiņtõb, laz ta īegõ maggõm.
Mäd kilās sigži kalāmīed vejīzt jemīņ brēțliži äbku sīļkidi.
set miljonõ
pǭŗ pǟva pierrõ
seļļī īž
li
Mä’d lapstõn u’m võtāmõst nänt va’nstpē’ḑõn ka eņtš vȱidamiz alā.
Ta u’m kǭļõn vȱidatõ irdist kīelstõ.
vizās vȯidõ
Sa vȱida ēņtšta mi’n riekstõ.
Ta vȱidab ēņtšta ne’iku ambõdõks vizās.
lapstā vȯidõ
Ma vȱidiz ī’dta’mḑi: kil ūonpȯigi, kil pi’ņņõ.
Vȱida eņtš siļmi!
vȯ’dlõb ne’iku ūomõg päuvõ
Mis si’z jemīņ vȯ’dlõ.
Ta ä’b vȯ’dlõ sugīd.
Ta vȯ’dlõb lapstā, ku tä’mmõn līb.
Ta vȯ’dlõb pivālindõ.
Amādõn āt vȯ’dlijizt
vȯdāgizt aiga
vȯdāgiži sīedõ
brāndiļ vǭț
vȯ’d-vȯ’d
Vȯ’llõn ka u’m vǭ’, īrgõb vǭ’tõ.
Vǭ’tõb, la’z šūmõd vȯlkõd, la’z ta vȯlk šūmsõ.
Ma lǟ’b siedā vǭŗțõ.
Li siedā vǭŗțõ!
Ukši ī’dstī’d vǭŗštõb vāldiņ – vi’zzõ.
Tōvaz ne’i ī’ž vǭŗštõb ukši, kamēr a’rtõb jarā.
vǭŗ pūoļ
pū vǭŗ alā
Pǟvast u’m vǭŗ.
Ikšigīņ ma ve’l täsā vǭrgõb.
Se u’m lūomõ vǭrdziņtimi.
vǭnastõks pierāst
Vōmpatõb lūomõläpš, kõps läpš, kis äbvõi kǟ’dõ, lǟ’b īekõs vōmpa-vōmpa.
Ilgõd vōmpatõbõd.
Mitikš i’z sȭita tǟnda vǭļikšõ.
Lǟ’b vǭlidi laigāld tī’emõ, mõitiz ta ä’b kuij.
Si’z ku vȯ’ļ suodā, si’z ro’vd sadīzt ne’iku āina vǭlõ.
vǭ’dõkst kouvõ
Kǭrandõl u’m sūr vǭ’dõks.
Tarādva’it u’m vǭ’dõkši täuž.
Tōvaz ajīz kǭrandõl vǭ’dõks.
Lu’m vǭ’dstõb touvõ kä’dsõ.
Tōvaz u’m vǭ’dstõn lu’mvǭ’didi.
Lopūd eitõ vǭ’izõks.
viļļõ vǭ’ikõ
vaijõ nǟ’dõ
vaijõ tī’edõ
Ta vǭjastõb eņtš sidāmtõ.
Vǭjastõd. kui sa tūoizta nǭvõd, tī’ed tuoizõn – lūomõn, rištīngõn – lǟlamtõ.
Sa vǭjastizt tǟnda sõnādõks kui tä’mmõn lǟ’b sidām jū’rõ.
vǭ’jli tīerat
Ne’i vǭjli, mūd ä’b ūo, ku lū ja nǭ’gõ.
Ta īeb vǭ’jlizõks.
Se nai u’m vǭ’jli nemē va pīkliestā.
vǭ’ lopūd pǟl
Vȯ’llõn ka u’m vǭ’.
vīdsadā e’žmi
vīž kaššõ
vīdkimdõ e’žmi
vi’zzõ akkõ
vi’zzõ akkõ
vi’zzõ ē’ḑõ
vi’zzõ īedõ
vi’zzõ ka’zzõ
vi’zzõ kattõ
vi’zzõ kīerõ
vi’zzõ kilmõ
vi’zzõ laskõ
vi’zzõ lǟ’dõ
vi’zzõ pānda
vi’zzõ pressõ
vi’zzõ si’ddõ
vi’zzõ pū’ontõ
vi’zzõ strempõ
vi’zzõ tī’edõ
vi’zzõ võttõ
Ta panāb sīemnāiga vi’zzõ.
Missõks võiks tī’edõ sīldan va’itõd vi’zzõ?
Pǟva lekš vi’zzõ.
pitkā vīzõ
Kädūd va’isõ vizīņțõd tǟnda.
vālda vi’zbuļ
vī’ri vi’zbuļ
kui vizāstiz set ī’d võižtõ
vizās pi’ddõ
vizās vȱlda
Ne’i u’m kuo’ig vizās.
Pǟva u’m vizās.
Mä’ddõn nī’emõd i’zt āndat semḑi, vȯ’ļtõ vizās.
vizās ukst tagān
vizās karaktõr
vizās sīlmadõks
amātõ vizāntõ
kīeta vizāntõ
sǭb vandõksõks vizāntõd
Amād vizāntõbõd, ku tä’mmõn u’m tuož.
I’bbi un kieudsõ vizāl.
vizā pē’gõz
vizā kui ki’v
vizāks lǟ’dõ
Jǭsõ pa’ņ eņtš vizād sǭradõks tä’mmõn i’ļ pǟ.
Vālda lēba u’m vizā ne’iku tēgal.
vizā ve’ž
vizā u’ņ
vizāks tī’edõ
ä’ds mingiz sūŗit ja vīț ouŗkuoigīd
brošūr vīțli
tierritõ vīțõ
jämp vīțõ
knaššõ vīțõ
midēgõst äbõigiz või jämp vīțõ tī’edõ
Tä’mmõn u’m lä’bḑi vīțõ ikš tutkām jo laigā.
Ta vitūb krīțõks tu’bbõ, tī’eb la’ggõd või sāina vāldaks, knaššõks.
Ta vitštõb rīstõ.
vitsīņtõb jōtazt
Lūomõz eņtš tabārtõ vitsīņtõb.
Flagā tūlkõks vitsīņtõb.
bǭļa vitsā
paņ vitsā
bikšõ vitsā
gūngaserk vitsā
Tēg ūotõ ne’iku ī’d vitsāks vi’zzõ kīerdõd.
Āina kūjõb pǟva kä’dsõ, ilmõ päuvõ set vītõb.
Puțkõz vītõb jarā.
Näntõn ä’b ūo ä’b mingiži viššõntõkši.
viš ǭ’rõn
viš kieuž
viš rīst
Viš ne’iku rōda na’ggõl.
Ne vȯ’ļtõ ve’l viššõd kil.
Vī’sõltõb ī’dstī’d.
Vī’slõb set, pīenti vī’sõl, u’d vī’mõ.
Ūška viskūb.
je’dspē’ḑõn viskõ
mǭ’zõ viskõ
ulzõ viskõ
viskūb kuo’igstõ i’ļ bort; viskūb kuo’igstõ i’ļ relīņ; viskūb kuo’igstõ relīņ i’ļļõ
ä’b ānda sugīd kä’ddõ, viskūb ne’iku piņņõn
Nēḑi mie’dlinkizt tapābõd si’gžõ mǭ’z ja viskõbõd ulz.
Viskīzmõ tä’m pitkāliz mǭ’zõ.
Mis ma ä’b tǭ’, ma viskūb je’dspē’ḑõn.
Sa viskīzt tūoizta ki’vkõks.
Sa viskīzt tuoiz pǟl ki’v.
Viskūd ǭ’rõnd pǟlõ.
virtimiz āiga
virtõd sǭdõ
Rištīng vīrgõb.
Sa u’nstõ vīrgõd.
virgõ sǭdõ
Rišting sǭb virgõ.
virgsõ vȱlda
Jemā lǟ’b virgtõm tidārt.
Ta lǟ’b vāgiž, algõ virgtõg je’mmõ.
Sa virgtõd tuoizõn jarā u’n.
sukā ku’dtõb vīrba
Sukkõ kudāb vīd vīrbaks.
Ma vȯstīz eņtšõn vīpšlimiz serk.
Ma viedāb papīer pǟlõ vīpsidi.
Pūoraz viņīkšõb; lapst ka viņīkšõbõd ne’iku pūoraz.
Vingõr, ku võib ēņtšta valdõ.
Ta tūndiz, ku ei vingõrõks.
kūorad vingõbõd
sūr ving
Ving tulāb tu’bbõ
Ǭ’j laskīz vingõ tu’bbõ.
Vingstõ ma tūndiz, ku mi’nnõn ei slikțõ.
Krī’evõz vīndiz saksõ.
Ma vīndiz sīe eņtšõn (~ eņtš pierāst).
kouv vīnda
Vī’mõ sadāb.
Sūŗ, ja’mdõ vī’mõ, mǭ rū’tšõb.
Vī’mõ ne’iku pǭņõdõks gǭ’žõb mǭ’zõ.
Kärmizt attõ dikți kõ’zzizt, līb vī’mõ.
Vīļa lekš ukkõ vä’ggi sūrd vī’mõd kä’ds.
Vīmban u’m pǟgiņ ū’ogidi.
Vīļõks vīļõb.
Tä’m nūrmõd āndizt rikāzt viļļõ ja nänt vīļa lekš ukkõ.
Viļļõ kīlab mǭ’zõ.
rouḑi vīļ
Tīedõ viltsiņtõb jo kōgaz.
Sa vi’ltõd tūoizta rištīngtõ rǭ’kõks.
Pie’rrõ vilīz jarā ja mūoštiz siedā jõvīst.
Mi’n mēļ vilīz.
Rištīngtõ vilūb, tratsīņtõb.
Laiskõ rištīngt nutab villizõks.
jūokšõ, nemē kūondad vilkõbõd
Ta vīlkõb mi’nstõ pi’ddõz.
Mis sa läpši vilbiņtõd! – ku midāgõst tȭitab, tratsīņtõb, pietāb.
Villõ kerīkšõb.
Tallõ vȯ’ļ karšõmõst ja vērbikšõmõst vīlidi.
a’mmõ vi’ltõ täuž
vi’l āiga
vi’l tūļ
Vi’l tūļ pūgõb jegā pǟva.
Vi’l tūlkõks ä’b või kuoŗŗõ na’ggiŗi.
Ma ä’b kāndat vi’llõ.
vi’llõ andõ
Ta kārtab eņtš vi’lstõ.
Pū ētab vi’llõ.
Eņtš vi’llõn i’ļļõ ä’b pä’z.
Kūn set u’m vi’l, ku kū u’m vizāsõ, mingi pīla tulāb pǟlõ.
spī’ḑijizõks viksõ
Kengi, sǭpkidi viksūb birštõks.
Sigā vīkõb, kui tǟnda akūd.
Ma tei ūd vikātvard.
Tä’mmõn u’m kakš vikātvārta.
Jarā jūobõn strēpiļtõb, jālgad lǟ’bõd vikā-väkā.
Vijālikki vijūb.
Vijūb ī’dõku’bbõ, mits kīerdõ attõ ku’bsõ.
Ta vijūb lānga kie’rrõ.
Pu’nnizt piškizt siprikizt at vijālizt.
Ta vi’ggõltõb oukõ nǭskiļõks.
pu’nni vigā
vigā andõ
vigāks pānda
vi’gḑi vȯtšõ
Ä’b ūo vi’ggõ.
Tīesõ u’m vi’gḑi.
Alā võttõ vigāks, ku ma ne’i lemp u’m.
Se võib vȱlda rǭžkīškõz seļļi viettõn mǭ.
Sa vīertõd rippõ pūkõks.
Pigātagā amā sõ’vvõ mīnda pīņiz vie’rstõjoutõm.
pi’ds mǭdõ vīerõ
Mi’nnõn tegīž u’m su’ggõn vīerdajoutõm.
lovāl vie’ntõ
vienūb nekā va liestād sūolve’ž
vienūb pitkāks
Gum vienūb.
Rištīng lǟ’b lougõ, lougõ ne’iku vienūks.
Paldīņ pi’ds randõ vienūb vizā grantõks kattõd sūrriek.
jarā vie’ntõ
Sǟlga vie’ntiz jarā.
Ta vie’ntiz nabā kūožõst ulzõ.
Ku pi’ņ nūzõb i’lzõ, si’z ta ēņtšta vie’ntõb.
Ta nūziz i’lzõ ja kōgiņ vie’ntiz ēņtšta.
kätā vie’ntõ
Si’z gūogõ izā vie’ntõb ka’ggõl je’ddõpē’ḑõn ja pūškõb.
Viedā airõdõks ne’i vienāgõld.
rattõd vī’emõrz
rieggõ vī’emõrz
addõr vī’emõrz
sǭņ vī’emõrz
Kädūd at viellizt.
pǟgiņ vīelidi
kakš viellõ
Vie’dtõbsuoļm, siedā viedāb amā tuļīnõz vāldiņ.
Kuldīg vie’dsadāmi
pi’ds vie’driekkõ
vie’dõvād
Ne pa’nbõd vie’douk vi’zzõ.
Sandrok u’m kīetõd vie’ddõl ne’iku plur.
Set se me’ž u’m vie’ddõl nemē ve’ž.
Rištīngõn tīe viedāstõb je’ddõpē’ḑõn; amādõn ä’b viedāst.
ulzõ vie’ddõ
Ma viedāb tie’rrõ.
Jegāī’dõn u’m viedāmõst eņtš viedāmt ja kāndamõst eņtš kāndamt.
jū’rõ vie’ddõ
mǭ’zõ vie’ddõ
si’zzõl vie’ddõ
ulzõ vie’ddõ
Sīemnāiga viedāb padān jū’rõ.
Kä’d u’m si’zzõl viedāmõst.
Ma ī’ž u’m vie’ddõn lȭga si’zzõl.
Ta viedāb kōgiņ (~ pitkāld) sīe tīe.
Viedā airõdõks ne’i vienāgõld.
Ǭ’j ä’b viedā.
Tūļ viedāb, tulāb īļing
Ädā sīe rištīngõn, le’b kīen ti’g si’zzõl viedāstimi tulāb.
lǟlam viedām
Nēļa ja vīž tupūkst võibõd vȱlda ī’dsõ viedāmsõ; ī’ds kū’js võib vǭlda nēļa-vīž viedāmt, vīž-kūž viedāmt ka võibõd vȱlda.
vie’da’lli lǭja
Vie’da’lli lǭja vȯ’ļ kǟ’nd Sīkrõg allõ.
Vidūkõl u’m kīlma.
Sidāmkūož, se u’m se vidūkõl.
vīdtū’rlimi rišt
Ne’iku vīdõz kȭr: amādõn jūsõ un je’dsõ.
Lǭjadõks vīdõt u’m viļļõ sīņõz.
Ta võib vīdõ sīnda kalmõ.
Sa vīd tä’mmõn leibõ.
Sa vīd tä’mmõn sīedõ.
Sa vīd tǟnda sīemõ.
Riek mīnda vīb sīņõ, kus ma tǭ’b.
Se vībtiz siedā aigõ vä’ggi.
Ma u’m sǭnd vībtõd siedaig sǭņõ.
Äl vi’btiz i’lzpē’ḑõn ja mǭ’zpē’ḑõn.
jarā vībõ
Ma u’m vībõn jarā sīe āiga.
Vi’bbõd-va’bbõd rištīng, se u’m seļļi, kīen ä’b ūo seļļi õigi kurs tä’m jelāmizõs, tämā ne’i ī’tiz ja tūoistiz.
ve’žžizt silmad
Na’ggõrz u’m ve’žži.
ve’žgõr kaņtõ
Ve’žgõr tulāb mie’rstõ.
mǭŗad vežā
jūokšiji ve’ž
pī’liji ve’ž
vietā laskõ
Ve’ž jūokšiz ne’iku ovāt.
Ve’ž u’m bikšõs: si’z ä’b pidā je’mmitõt kuztā, ku tulāb, si’z jūokšõb.
Vēvõrkīndõr u’m pitkā kūžkimdõ kakš tsentimettõrtõ.
Īeb vešpõrāigaks, tulāb ȭ’dõg jū’rõ.
Kä’dkõks vētsiņțõb ne’iku läpš tī’eb ațā-ațā.
Kä’dkõks vētsiņțõb tä’mmõn ne’iku nēmiz pǟl.
Pi’ņ vētsiņțõb tabārõks.
amāst lejāst ve’ržõ
ne’iku ǭbõlē’ḑ ve’ržõ
kīebizõks ve’ržõ
kīlmast ve’ržõ
kīlma kä’ds ve’ržõ
pāikal ve’rrõ
Ikš veršt – vīžsadā sildõ – kuolm tū’ontõ vīžsadā tī’edõzt.
Kaš vērgõb īri.
vergimiz līndamašīn
li’ņdi vērbikšõ
villõ vērbikšõ
jarā kǭ’gõn, sangdõ ve’r
vīerda jūokšõ
vīerda va’llõ
vie’rkõks smērõ
Ve’r īeb vi’zzõ.
Ve’r tīlkõb ne’iku kȭļim (~ rǟstõd).
Ve’r u’m vizās, u’m pidāmõst pāikal tǟnda.
Suodā pǟl u’m jegāikš eņtš vie’r va’llõn ulzõ.
Alā va’llõ ulzõ tuoiz rištīng vīerda!
Se tuoi imūb si’n vīerda.
Sǟ’l ta magūb eņtš vie’r sizāl.
Ma maksīz eņtš vie’rkõks.
Ma ä’b tǭ tä’m vie’rkõks jarā smērõ.
Vepšūb lānga spūoļstõ ulzõ vepšpūd pǟlõ, si’z vǟndab ku’bbõ lāngakabāl.
Jālgad lǟ’bõd neme veņdžlǭdad.
Ne likīzt ǭ’jõ si’zzõl seļļiz pū’gdõb torī ja si’z sǟ’lõz ne’i vēnkizt siedā.
venk, missõks kīerõ võib keijõ
Venk vȯ’ļ pūstõ tī’edõd, mūndakõrd vȯ’ļ roudi venk ka.
Ta u’m mi’nnõn ne’i jūsõ, ku mit sa’mtõ ä’b vēļ astõ.
Ma vēļõb tä’mmõn jõ’vvõ riekkõ.
Veļūb tȭlaks ǭ’rõntõ.
Ta lǟ’b ǭ’riņi vēļagõm.
Vadān vȯ’ļ vȯ’lmõst vēļa, sīepierāst ku i’zt vēļõt jo ne’i piškīži lešti ve’jjõ.
Minā u’m se piški ve’ļ.
Mis sa ve’l ä’d tǭ’?
Kaš vektūb īridi, vektõmõt äb või kä’ddõ sǭdõ.
Võib vȱlda, ku ta āndiz muntõn veksõld pǟl eņtš alīzkerrõ ja sīekõks sadīz si’zzõl.
vē’jõd akkimi
Tä’mmõn u’m vē’jõz.
brēțlizt ve’jmi
Lešti ve’jjõm vadāks līvõd vȯļļid oppõnd sǭrlizt kä’dstõ.
pǟlõ ve’jjimi
pū’ojsõ ve’jjimi
ne’i veitõ, ne’i ku kaš ä’b sǭ sīedõ
ne’i veitõ, ku kaš tabārõks jarā kāndab
ne’i veitõ kui kaš tabār pǟlõ
Se u’m veitõ.
Ka’ļdi vȯ’ļ ne’i veitõ, ku sūormõd pǟl võiž jarā lu’ggõ.
Sīejūs u’m kǭ’ļdõd veitantõ lețkīel elementidi.
neme veisõks kațki ī’edtõd
vēšõd pǟl vȱlda
Veis ä’b ak pǟlõ.
Priš sīemnāiga, umārz, mis kōgiņ pī’ļõb, u’m pī’ļõsõ jarā veimõn.
Ne ve’gtõbõd mi’n jeng tagān.
ve’gtõs tä’m tagān
Ma võtāb ne tubād ve’gliz.
ve’ggi tūļ
ve’ggi mīez
ve’ggi brāndiļ
ve’ggi ne’iku okš
Ma tǟnda vä’ztiz.
Rištīng väzūb.
Mi’n jālgad vȯ’ļtõ ne’i jarā vä’zzõnd ne’iku jarā ra’bdõd.
Ku tuoi rištīng ä’b nǟ, u’m tuoiz rištīngõn tǟnda vedīkšõmõst.
Kašīd väuvõbõd.
Ni tu’ļ piški kaš ja väuviz.
1 pit = 4 vǟrpiļt = 8 legīļt
tǟ’dõlpa’nmiz vǟrt
Ta i’z ūo mittõ vītõ kopīkt vǟrt.
Sa pī’lõd tuoizõn pa vǟ’rgõks.
Sa ūod izānd vǟ’rgõz.
Ikš vǟ’rgõb tuoizõn.
Mä’ddõn lǭja vänkriz.
Ūška, bo’ŗ vǟnkartõbõd.
Sa lǟ’d vǟnkartõs ne’iku ūška.
Si’z ta ǟliz nemē lǭja ku vǟnkartõs.
väng makā
väng kard
pastāl pa’ggiļi vändõ
snūorõ vändõ
Ta pietāb ne’iku sū vǟndab.
jū’rõ vändõ
si’zzõl vändõ
vāldiņ vändõ
vi’zzõ vändõ
Ta vǟndab immõr eņtš sūormõd mīnda.
vi’zzõ vändõ
Mi’n nanā u’m jõvā pūolõ vändi.
vaņtlõb vändi
Ta väkkiļțõb kašpȯigõ.
vä’gvaldõ kȭlbatõ
Panāb lī’ebiztõ, sittõ mǭ pǟlõ, si’z vä’gtõb.
Ilmõ vä’gtõmõt ä’b kazā.
Mǭdõ vä’gtõb sitāks, mudāks.
Rištīng ka vǟ’grõb mǭsõ.
Tūoizta vǟ’gõrtõd, ruļļõd tǟnda pi’ds mǭdõ, ä’d ānda armõ.
Ta vazīņțõb immõr, bäs tīetõ vazīņtõb.
Ta vejūb vägāliži.
vä’ggi sūr ka’j
Ta vä’ggi tǭ’ž siedā mašīnõ sǭdõ
vazār alā lǟ’dõ
vazārõks rabbõ
Ta võtāb vazārt.
Vațō, kus ta tulāb!
Kaššõ vatīļțõb, ku võtāb si’llõ läpš, mūotšõb.
Alā vatīļț tǟnda!
Mis u’m seļļi ažā, missõks võib mängõ, siedā võib vatīļțõ.
Sīe nī’emõn sīndiz se vā’ški.
vaškizt vāņkad
vastūkspē’ḑi kȭrda
Mēg ūomõ kīlgõd vastūkst.
valstõn vastūksnikā
vastūkst andõ
vastūkst āndaji tuoimiji
õigizt vastūkst
Mi’nnõn u’m āndamõst mūpõ vastūkst.
Vastūks vȯ’ļ vajāg uks ǭikõn.
Ta lekš jarā mi’n vastõst.
Lǟ’mõst u’m vastõpē’ḑõn, ī’dtuoizõn jo le’žgõl.
vastõkuostāji tuoimiji
vastõ tūldõ
vālda ma’g vastõ päuvõ
Ta paijiz kaššõ vastõ karrõ.
Ta rabīz kä’d vastõ mi’n kätā.
Sīlma vastõ silmõ ja āmbaz vastõ āmbazt.
Istā mi’n vastõ!
Se āina u’m pǟpȯ’ddimiz vastõ.
Pūoga astāb izā vastõ.
Sǟ’lõz attõ Ūdkilā vastõ sūod, mis sǭbõd nuttõt Nabāldõd.
vastõ andõ
vastõ je’llõ
vastõ kǟ’dõ
vastõ kī’edõ
vastõ ki’llõ
vastõ kuostõ
vastõ lǟ’dõ
vastõ nūzõ
vastõ pa’llõ
vastõ pānda
vastõ pi’ddõ
vastõ pī’lõ
vastõ rõkāndõ
vastõ sǟdõ
vastõ tūlda
vastõ võttõ
Ta tulāb vastõ.
Tūļ u’m vastõ.
Tuoi ä’b või si’nnõn vastõ pi’ddõ.
Jegāī’d tārpaliz nõ’v ma võtāb tienāndõksõks vastõ.
vastõ pūtõ
Brāndiļ mi’nnõn u’m vastli.
Kis siedā vastlizt sīemnaigõ sīeb?
seļļi, mis u’m vastõ
Ku sīemnāiga u’m vastõ, si’z ä’b või nīelõ, ä’b lǟ’ luoikõ.
Se irdistiz vastātõb ki’zzimizõn kui?
Nänt rǭntõd kēravīț vastātõb Sjögren ja Wiedemann sõnarǭntõ kēravīțõn.
vast ī’dt tūoizta
vārdiž ka’zzõ
Tikkiž u’m ka’zzõn vārdiž, na’ggiri ä’b lī ka.
Vaŗtõb, sǭrgõb ēņtšta, u’m vǭŗ alā.
Vǭŗõb ēņtšta: lǟ’b vǭŗõz, pī’ļõb vǭŗõs, tulāb vǭŗstõ.
Vǭŗõb ēņtšta kīlmast dekkõks.
Mi’nnõn paldīņ u’m veitõ joudõ, sīepierāst irgõmõst vaŗīm midēgõst tī’edõ, la’z tīe läkkõ rǭziņ je’ddõpē’ḑõn.
ǭļaz varīkš
Sa ūod ne’iku vālda vaŗīkš.
sūŗ vārbaz
piški vārbaz
varāz ūomõg
varāli kievād
ūoņdžõl varāld
varāl vȱlda
Sīen pū’ojõks u’m vȯnd seļļiži a’žḑi, mis i’zt ūot mi’n varāl: mū’zõ kūožõ pa’nmi, intrigõd j.m.
tūl varāl
vie’d varal
vapsūd pōna
vapsõ pīkstõ
Vapsūd, ne a’ilõbõd tagān.
a’lmõl gulmõ vaņțlõ
immõr vaņțlõ
ūd pǟl le’bbõ vaņțlõ
vežīz sūkõks vaņțlõ
vändi vaņtlõ
Mikš sa vaņțlõd tā’giž?
Vaņțlõ sīlmadõks, alā tikkiž akkõ kädūdõks!
Ta vaņțlõb mi’n pǟlõ pǟstõ jālgad sǭņõ, ildõst mǭ’zõ; piški vaņtlõb aldõst i’lzõ.
Ta mi’n pǟl ne’i vaņțlõb, ku ta mit siļmi ä’b kīer jarā.
Vaņțlõmõst, ku tu’ļ tulāb silmstõ ulzõ.
vaņțlimi mǭ pǟlõ
ēdrõm vāņka
Si’z u’m lieudtõd vāņkidi, vaškiži vāņkidi.
vaņīmi sõzār
Vāņ, kus ta pī’lõb!
Vāņ, kui sūr ta u’m!
Va’nvanāst ne attõ sǭnõd eņtš nimūd.
Jālgadõks va’ntõb vie’d sizāl va’dmaltõ, set strēmpõb mūndakõrd.
Va’ntõb ǭ’rõnd sangdõks.
Ku ta sīnda va’ntõb, si’z ta kīskõb un dukārtõb, ī’dstī’d dukārtõb.
Mä’d lapstõn u’m võtāmõst nänt va’nstpē’ḑõn ka eņtš vȱidamiz alā.
Ta vannõb siz, ku tä’mmõn u’m kītõmõst, se u’m tuo’d, ja nustāb kuolm suormõ i’lzõ ja kītõb.
Alā van!
Ta vǭnõb.
Ta vǭnõb siz, ku ta kītõb: „Ah sa kuŗē!”.
jarā vandõt vǭlda
Rokkõ vandõb kǭjkõks, mingiz pūkõks.
vandõksõks vizāntõ
Va’nbõn rištīng ä’b mūošta ä’b jõvīst tīedõ tī’edõ, ä’b ka ro’vztkõks rõkāndõ.
Vīla va’nbõb, ibūkst van’bõbõd, tikkiž va’nbõbõd ī’dõku’bbõ.
Se jǭra jo sugīz vanāst va’nnõ.
vanāmie’r kūolta jetmõd
Ku u’m vanā, si’z istāb ǭ’j tagān.
Rokkõ va’ļštõd padās kǭ’jkõks, la’z ta jǭ’dõg.
vaļmõz umārz
vaļmõz vȱlda
Purdõd vȯ’ļtõ vaļmõd.
vaļmõks sǭdõ
Kik pidīz ra’btõb vaļmõks.
Tuoi nīnõ vȯ’ļ sǭnd vaļmõks.
Sugūb ī’dtõkabāl kuordõ vaļ pigā.
Ta rõkāndõb valstõn vastõ.
Āmbaz valūb.
Rīndad al valūb.
jarā va’llõ
jū’rõ va’llõ
mǭ’zõ va’llõ
pǟlõ va’llõ
si’zzõl va’llõ
Ma valāb ī’dstõ rīstõst tuoiz rīst si’zzõl ja krūzõst vietā pǟlõ.
Ne’ije’n vietā va’ltõd!
I’ļ kä’d ä’b tū’oḑ va’llõ tuoizõn brāndiļt potīļõst, si’z jūoji āndab valājizõn i’ļ sīlmad.
Ǭŗad valābõd.
Va’llimi u’m īend suoikõl.
valktõmt nǟ’dõ
Kougõn vȯ’ļ nǟ’dõb valktõm.
Pițki, mis valktõb.
Izānd valdõb eņtš ro’vžti, kis at tä’m su’llizt.
Kis võib tǟnda valdõ?
Piški vȯldsõ u’m opātõmõst un valdõmõst.
Tī’e ukš vāldižpē’ḑõn!
vāldiž sūkõks
vāldiž vȱlda
Se ikš tutkām vȯ’ļ vāldiž.
Sīkrõg kilās u’m pǟgiņ vāldiž jȭgța.
Polākõz kūldõb vanātǭți nīžidi vāldiž sūkõks.
Ma ä’b sǭ tä’mstõ vāldiž.
vāldiņ ī’edõ
vāldiņ kīerõ
vāldiņ laskõ
vāldiņ li’ggõ
vāldiņ lǟ’dõ
vāldiņ pästõ
vāldiņ sǭdõ
vāldiņ tī’edõ
mīelstõ vāldiņ
Ukš lǟ’b vāldiņ.
Ni lekš rīḑlõmi vāldiņ tegīž.
Ma sai sīestõ rǭ’stõ vāldiņ.
Ma ä’b sǭ tä’mstõ vāldiņ.
Ta tīeb mi’nnõn vǟrõd vāldiņ.
Ta ä’b tī’e eņtš kä’d vāldiņ: ä’b tǭ’ rǭ’dõ andõ.
vāldiņ ne’iku lind – lind ju vizās ä’b ūo
vāldiņ ibūkst
vāldiņ uksõst si’zzõl murdõ
Vāldamī’edõn rǭntõz i’z ūo mīel pie’rrõ.
ne’i vāldad tikkiž ku lu’m
vālda ma’g vastõ päuvõ
Mis u’m vālda, se u’m knaš, pū’dõz ne’iku lu’m.
vālda pǟva
Sǭbõd eņtš valdõz ulzõ.
touvõ vald
Vald u’m si’n kä’dsõ, sa ūod se tīedaji.
Tierād valāmi, valād tierād kuoțšt ulzõ rīst si’zzõl.
Kaš vakțūb, kui võib tä’mmõn pǟlõ a’ilõ.
Ta vakțūb mīnda.
Ta u’m vakț allõ.
Ta sǭb pi’dtõd vakț allõ.
Pēgal ja sidāmi suoŗm, se u’m vaksā.
Vakāmǭ – kakšsadā kakškimdõ vīž si’lpūdõ, nul koma kuolmkimdõ seis hektārõ.
Ikš vakā u’m kūž sīekõ, bet ī’ds vakās u’m vȯnd kim kiļmõ.
Lǭja vajūb.
Ne’iku mǭn alā va’jjõn, ä’b nǟ, ä’b kūl.
aim vajāgõmiz pierāst
vajāgõl vȱlda
ä’bvajāgli
Mi’nnõn u’m vajāg tõ’rmidi.
Sīe vȯ’ļ vajāg kõ’uriz tutkāmõks.
Kēļ ei ambõd va’izõ.
La’z se īegõ mä’d kǭ’d va’izõ.
Ma ei kǭ’d pū va’izõ.
K. Stalte sa’ggõld kȭlbatõb va’itsõņḑi.
va’itõks pierrõ
Tä’m sõnān u’m va’itõks.
Sīen u’m va’itõb tä’ntõks.
va’itnikād kä’d kouți
Va’itigid mi’nnõn ī’d pūnda sūolõ!
Kuo’ig sai jarā va’itõd.
Va’itimizõl vȯ’ļ "ȯ" tǟ’timi.
ūdāigast va’itāiga
Si’z tu’ļ pitkā va’itāiga.
Paldīņ ä’b ūo mingizt tīedõ, mi’nnõn u’m seļļi va’itāiga.
ilmõ munt kīeld va’ita’bbõ
dūobõd va’it
vagūd va’it
Mašīn kǟ’b Vǟnta ja Kūolka va’itõ.
Paldiņ lekštõ lambõdõn jālgad va’itist le’bbõ.
Se nä’gțõb kvalitēt va’itõ.
Ne ä’b tīetõ va’itõ jemīņ sīest.
Vīž mīnus kuolm va’it u’m kakš.
lī’ti va’it
pitkā va’it
Nī’emõn u’m pitkā va’it.
Sa said tä’m kädūd va’istõ vāldiņ.
kūolimiz va’isõ
mǭ ja touvõ va’isõ
Ne vȯ’ļtõ jõvād sõbrād eņtš va’isõ sīe Hildaks.
Kuoštrõg u’m Irē ja Pitrõg va’isõ.
Ta vāinõb tūoizta rištīngtõ.
Mis täsā vāinõb?
Sitā vāinõb.
ī’timiz va’indõkst
sitā vāina
Tūndõb sitā vainõ.
Pandõkst opātõks u’m vaimli, agā ma u’m lejāli.
Rǭntist āt kūž vaimliz mõtkõks.
va’imi põzāg
Pi’ņņõn at piškizt va’imizt ambõd ne’iku kirrõd.
Va’imi veis, lāška nai.
va’imi ēļ
ä’bjõvā vaim
jõvā vaim
vaims joutõm
mä’d va’ilõ
Līvlizt va’ilõ sugīz ro’vžti.
Amād irdõkst va’ilõ tū’gtimi u’m amā äbjõvīm.
kuodād va’ilisāina
va’ilizǭ’rõn tagān
munt va’ildõst ulzõ nūzõ
mä’d va’ild
mä’d va’il
ro’v va’il
Ku ä’b ūo tõvā, või si’z kītõb vaigā.
Kīen u’m va’idzig, se u’m sǟdiji, tuoi u’m tu’ļļiji.
jarā va’idõ
rǭ’dõ va’idõ
tā’giž va’idõ
ulzõ va’idõ
Va’idõb ī’dtuoizkõks mingi ažā ulzõ.
Ma va’idõb eņtš ibīz ulzõ si’n nī’emõ vastõ.
Sa vȯļļi va’idõn nāizta.
āigad va’idimizt
na’ggiri va’gtõ
vā’giž ne’iku sukā
vā’giž pī’lõ
vā’giž vȱlda
Vā’giž!
U’m istāmõst vā’giž.
Bet mis sa vagāmīez la’z tī’egõ.
Kis āndab, se āndag vagāmīels.
vagāks īedõ
E’ggiļ vȯ’ļ ne’i vagā, i’z kūl mitī’dtõ.
Pētõrgrād le’žgõl rõkāndõbõd pigā ne’i ī’ž vaḑād.
Kakš-kuolm päuvõ va’ntiz va’dmaltõ.
e’ḑḑi va’dmõl
; ta’ggi va’dmõl
va’ddõl lǟ’dõ
Ma pǭlab, kis võib mīnda vadīņțõ.
vadāl kǟ’dõ
Vanāst ka naizt vȯļļid kǟ’nõd vadāl.
vadā kīedõd
vadā kuoț
vadā pierā
vadā sū
vadā tībõd
va’ddõ vie’ddõ
Va’ddõ viedīz kakš mīeztõ.
Ne ä’b võitõ ēņtšta vabāntõ.
vabāilā muzēj
Kis tīedab, kui tīekūožõst se vabāks pä’zzimi u’m!
Vā, kui knaš!
Vā, kus u’m!
Se u’m va päkā.
ūdmǭsõ
ūd pǟlõ
utāb ne’iku pi’ņ
Re’bbi utāb.
Mõtsātikā utāb.
Pi’ņ utāb nī’emõ.
Pi’ņ utāb nī’emõ pǟlõ.
Pi’ņ īrgõb uttõ.
ūtrop pǟl mīdõ
Kalāmī’e varā päzīz ūtrop vazār alā.
Pi’ņ u’m utāji, kis pǟgiņ utāb, vȭrõzt rištīngt jõvīst utāb.
Ūškad attõ ne ūškad, kis jāmstabõd, vī’rizt, ja ma u’m nǟ’nd set nēḑi, kīen u’m se kõlā-kõlā trīp pi’ds sälgõ, ja tuoizt ūškad at ne kīd.
Ūsõd skruļļiz skrõuvõz, si’z ne’i knaššõ pī’ļizt i’lzõ pȯsk pǟl, i’zt pī’ļõt mǭ’zõ.
Ta mi’nnõn uskūb siedā tī’edõ.
Ta uskūb jumālt.
Ta īeb uskõm mīnda.
uskõ va’idõ
Nī’emidi uŗīņțõb.
Midāgõst urmtõb.
Īeb du’llõnõks, ūrmastõnõks, vä’zzõnõks.
Seļļi urm um, tī’eb ī’dõku’bbõ.
Pi’ņ urīkšõb.
I’bbi urīkšõb.
Pi’ņ urgtõb.
Mis sa urgtõd pi’ņņõ!
ēņtšta urgtõ
jarā urgõ
Ma ūrgõb tä’m je’dstõ.
Ne īrgizt urgõ.
Tītštiji ūrgõb mõtsõ.
Ta ūrgiz tästā ne’iku tu’ļ tabār allõ.
Kēņigtarā urgõ pigātagā jemīņ ä’b ūo.
Sūolve’ž õvūb le’b paņ ūrgõd.
U’rbiņțõb u’rbõks mingizt rīstõ.
Uppõrtõb rǭdõ, uppõr sǭb immõrkouți lastõd pi’ds bēnkidi.
Uppõr lǟ’b immõrkouți.
ibīzt uppõl pānda
Ku puŗŗõd tǟdõd at, si’z u’m su’dmaļ upātõs.
Upāntõb lǭja jarā.
Rebīzõn vȯ’ļ upāndõmõst jarā.
Ro’vzt upāndizt.
Tubā upāndiz jõugõ si’zzõl.
upāldõst vāldiņ võttõ
Ku upākieuž u’m jālgad immõr, si’z set tripīņț ī’ds kūožõs trippiņ-trippiņ.
I’bbi u’m upāl.
Ma u’m ne’iku upāl, mit kuskõz ä’b sǭ lǟ’dõ.
Vanāst saitõ ūožlōdad tī’edõd; pū sai lǭ’gstõd lǭ’igi, ja lǭ’igi lǭ’gstõd kant sai jarā to’vdõd tazīzõks ja tuoi ei pūolimmõrgoutlimi.
Jumāl Ūoņõz
Pūol ei ūoņdžõlõks.
ūoņdžõl varāld
ūoņdžili kastūg
ūoņdžili keņžlimi
ūoņdžili tīe
ūoņdžili u’d
Ūomõgtē’ḑ u’m sūr ja sieldõ.
Attõ ūomõgpūoļizt tūld.
ūomõgpūol īedõ
Ūomõgiņ kūlõb ke’ggõ.
Jõ’vvõ ūomõgt!
Mēg ūom rāndalizt.
ūoļtõksõ andõ
Va’nbizt ūoļtõbõd i’ļ lapst.
Mašīnõn u’m vajāg jõvvõ ūoļtimizt.
Tä’mmõn u’m jõvā ūoļtimi.
Ūoļtõ lapstõn kengmidi jalgõ ja ǭriņi sälgõ, si’z ve’l sīemnaigõ amā nädīļ pǟl, se i’z ī’ț ūo kievām ažā.
Ta u’m nänt ūoļtiji.
Kis u’m jū’odiji, jū’odõg ūoļimizõs.
Ta ūoļikšõb i’ļ jǭrad.
Duņtšõks ūoļikšõb seļļizt a’žžõ.
Jumāl je’ddõnēji ūoļikš
ūoļ alā võttõ
ädsmingiz ūoļõ andõ
ūoļtõ pi’ddõ
Duņtšõks ūolõb.
Spitš pūlka u’m ūoldõd ne’i, ku ta u’m spitš.
Vīļan at ū’ogõd ja kalādõn at ū’ogõd.
Vīmban at ū’ogõd; sīedsõ vimbḑi võib sǭdõ ū’ogõ kurkõ.
Ibīzõn – āndab ūoḑõrt, ka’ggiri.
Jak ūoḑõr; ūoḑõr panāb si’zzõl.
Ne’i ī’ž ä’b ūo tieudtõb vanātǭţiz jemā ni’m.
Se tīe u’m u’ņțapāj tīe.
Ma u’ņštiz jarā.
jarā uņīkšõ
Ma uņīkšiz jarā, ne’iku u’n si’zzõl ei.
Kalāmī’ed eit ūņdigõ.
mūodrig u’ņ ne’iku ibīzõn
vizā u’ņ, äbvõi i’lzõ sǭdõ
ūnda nǟ’dõ
u’nstõ i’lzõ a’jjõ
u’nstõ virgõ
Si’nnõn u’m seļļi u’ņ ne’iku okšõn.
U’ņ lekš jarā.
Se sõnā unīz jarā.
Ta unīz sõzār kītimiz.
Lēba u’m ūnd.
Umžlānga vȯ’ļ vērbikštõt lānga, umbõltõb lānga, pīenti lānga; lināst vērbikštõt ja pie’rrõ kīerdõt ve’l kǭ’dõ kīerõ.
Ma’g u’m umštõn.
Lǭja u’mmiznikā ētiz kuolm vȭrta.
Ni vȯ’ļ u’mmõtigid õigi sīlda.
Ma u’mmit si’nnõn kītiz, bet sa i’zt kūl.
U’mmistõks u’m se, mis u’m mi’n eņtš.
U’mmi u’m mi’n eņtš.
Se sǭb tä’m u’mmizõks.
Tämpõ ta umīțõgid i’z tu’l.
Ta umīț siedā i’z tīeda.
umbõ lǟ’dõ
umbõ vīdõ
jū’rõ umblõ
Mingi rištīng ka u’m umbi; pigā-tagā mīelstõ vāldiž.
Lapst at umbizt – ä’b kūldõt.
umbiz riek pǟl vȯ’ļļijid
umāļi kazatõ
pǟva ūm
a’lli ūļ
i’ļļi ūļ
ūld puņtšõ a’jjõ
ūļi jamstõ
ūļi nūolõ
Tä’mmõn at ūld ve’l jemā sēmḑaks.
Vanād ibīztõn attõ a’llizt ūld jo pitkād.
Rattõ kȭrõdõn at uļīd.
Kui ašīd, ne’i uļīd.
veksõld ulzvȯstāmi
eņtš sīdõ ulzvȯstõ
siedaig sǭņõ ulztunnõd rǭntõd
rīndad pǟl at ulzra’bbõmd
Līvlizt ulzõētami kǭrandist barōnõn mingizt ka’zzõ i’z ānda.
Āigalī’ed ulzõāndajizõks sai ni’mtõd Emilij Štāler.
ulzõ a’jjõ
ulzõ andõ
ulzõ arrõ
ulzõ astõ
ulzõ eitõ
ulzõ ka’zzõ
ulzõ kēratõ
ulzõ kītõ
ulzõ klõkšõ
ulzõ kuoŗŗõ
ulzõ laskõ
ulzõ lǟ’dõ
ulzõ nǟ’dõ
ulzõ nä’gțõ
ulzõ opātõ
ulzõ ra’bbõ
ulzõ sīedõ
ulzõ tūlda
ulzõ tūodõ
ulzõ vaņțlõ
ulzõ vīdõ
ulzõ vȯtšõ
ulzõ võttõ
Ta tu’ļ ulzõ.
Ta pieksāb tuoiz ambõd ulzõ.
Ma vaņțlõb, mis sīest tīestõ ulzõ tulāb.
Bīedrõb vȯļ sūr, kus viedīz vīļa ulzõ ja pūoļțiz i’bbiztõks.
kakš periōdlizt ulzāndamt
Või ne vȯlkstõ ne’i ulvīțõ jūonõd.
ultīedõ tī’edõ
ūlõks īedõ
ūlõks tī’edõ
Sa ūod ūlõks sǭnd!
Se vȯ’ļ sǟ’l nemē ūlõdkuodās.
Ullõ vȯ’ļ väggi lem ja knaš āiga.
Ikš pīgõz u’m ullõ.
Pi’ņ ulūb.
Mis sa ulūd!
Sǟ’l u’m ne’i ī’ž ne’iku ulkuodās.
Polākõz ulātõb jõba lōda a’igõ sǭņõ.
Ma ulātiz umārzpū’zõ.
kätā ulātõ
Ma ulātõb tǟnda, või ma sǭb kä’ddõ.
Ulātõ tǭ’ks pūladīdi.
Lapst ūlastõbõd.
Lūomõz, kis u’m kierdi, ūlastõb.
Jūobõn īrgiz ūlastõ.
Sīegid pierāst lǟ’b rie’ggõz ūlastiz je’ddõpē’ḑõn.
nänt ūlastõmiz pierāst
ul ažā
ul pi’ņ
Ta īeb ullõks.
Ta tī’eb mīnda ullõks.
Jemān set kõrd vȯ’ļ tǟnda uktāmõst.
i’lzõ uktõ
i’lzõ uktõ
vastõ ū’kšõ
Ū’kšõbõd mõtsās.
Ta jetīz sīnda uks tagān, sa amā īe sǟ’l kikīzt.
Ta panāb uks krämpõ.
Ku nä’gțõb ukstā, si’z ta ä’b tǭ’ sīnda.
Ta viskūb uksõst ulzõ, ku mittõ ä’b sǭ nǟ’dõ.
ukkõlē’mizt ki’llõ
ukkõ lä’dõ
ukkõ vīdõ
Je’ngõd kalāmī’ed lekštõ ukkõ.
ukkõ lä’dõ
kierdizt ukkijizt
Kǭŗapaint ūiņtõb.
uimõ võttõ
Uigtõb, tī’eb tä’mmõn uidõ, algõ ta rõkāndõg ne’i.
Ta uigtõb lapstā.
Mis sa tǟnda uigtõd!
Uigtõb uid-uid-uid-uid, ne’i mēg lapst lekšmõ.
Ta ūigõb, ku uid um.
Läpš ūigõb mi’nstõ.
Alā uigõ!
uidõl īedõ
Algõ mēg sǭgõd uidõl.
uidloppõn mīez
uidloppõn rovzt
Mis sa, uidloppõn, täsā rõkāndõd!
uidloppõn vȯ’lmi
uidõ tī’edõ
uidõ mȯistõ
sū un sīlmad uidõ tǟdõd
Kus siedā uidõ võib pānda?
Ta ä’b tīeda midāgõst uidstõ.
u’m seļļiži, kīen u’m uid tuoiz pǟlõ vaņțlõ.
Mi’n uid u’m le’bbõ sa’ddõn.
Mõtsa ūgõb.
Mie’r ūgõb.
Tōvaz ūgõb.
Kūorad ūgõbõd.
Tūļ ūgõb kūoršõns.
Te’ddõr ugārtõb.
Rištīng ä’b pī’ļ pāikal, ta ugārtõb, likūb ī’dtõ likkõmõst.
mõtsā ūgandõks
pīentõ u’dvī’mõ
Ma u’m ne’iku ūdstõ sindõn.
kovāltõb, tǭ’b ūd pǟl tī’edõ, mõtlõb
semḑi ū’dõ
Ma ū’diz vietā le’b marlõ.
Ū’d vi’ed le’bbõ!
ūdõ peppiņdõks
Ma ūdõb leibõ
Ǭ’j ūdõb jõvīst.
Lēba ūb ǭ’jsõ.
Kuo’ig tūtštõb, ku u’m u’d āiga, ku ä’b a’il tuoiz riekkõ.
pǟ ja jālgad tutkāmõl
Mi’nnõn vȯ’ļ tīe tutkām pūol.
Ne te’itõ tutkām.
Ku sa midāgõst vȯtšūd ja līedad, sa sǭd tutkām kä’ddõ.
tutkām tulāb pǟlõ
tutkāmt sǭdõ
eņtšõn tutkāmt tī’edõ
Tä’mmõn u’m tutkām jūsõ.
Vȯšiz mi’nnõn tutkām jõvā līb jūsõ?
Mis sa si’z tǭ’d eņtš tutkām tī’edõ?
sovā tutkām
tutkāmst tutkām sǭņõ
Pe’rri kūor tutkām īeb.
Tutīļ u’m, kis pǟgiņ tǭ’b magātõ.
Tūrskavõrgõdõn ātõ ne võrgõ sīlmad sūrimizt ; ne ä’b ūotõ ī’ž ne’i sūrd ne võrgõd.
tūrgidi eitõ
turdõn, maitõn, ä’b ūo riktig
Sūr kūoršnõg allõ jegās tū’rsõ vȯ’ļ kīetõbkūož.
Ku läpš ä’b kūl, si’z skūolmēstar panāb laps tū’rõ, si’z tä’mmõn u’m uid.
ainõ tupūksõ pānda
i’lzõ nä’gțõ tuo’ddõks
Se u’m sulā tuo’ž.
Sīe kõrd vȯ’ļ tuo’ž kalāmī’edõn.
Se ei tuo’dkõks.
tūorõz pū
tūorõz vȯzā
tūorõz lejā
tūorõz rõk
tūorõd sõnād
U’m lē’mõst je’mmõ tūoņõl sǭtõm.
Se rǭz tūoņõ vȯ’ļ.
vīž tū’ontõ
Mǟngizmõ seļļiži ja tūoliži mǟngidi.
tūolapūol jo’ugõ
tuoizpūolstõ Väntõ
tuoizpūolsõ Väntõ
Ta lǟ’b tuoizpūolõ Väntõ.
Līediz pǟgiņ nēḑi, mis vȯ’ļt pǟlõ īenõd tūoitõgõst.
Tūoita mi’n ūonidi!
tuoistõnd sizālõ
Agā tuoistiz ma mõtlõb, ku set se ä’b ūo mi’n pierāst vä’ggi pitkā riek.
tuoimõl sǭdõ
Ta u’m sǭnd tuoimõl lipšāmizõks.
Kui se vīļa lǭțimi kuoigīs tūoimõb?
Lu’gdõbrǭntõz u’m tuoimdõt alīzskūol e’žmizt klasūd pierāst.
Pigātagā tikkiž āigalī’ed tuoimimiztīe ei mi’n kä’ddõ.
1933. ā. sõ’vvõ āigalē’ḑ sai vīdõd Jālgabst Irēl Kǭrli Stalte tuoimimizõl.
tū’oigõks kattõnd siedā sūodõ ja sǟdõn je’llõn pǟlõ
vastõkuostāji tuomiji
tūoizta riekkõ kǟ’dõ
Se u’m tuoi ažā.
tī’edõ tū’oḑõ
Siedā ä’b tū’oḑ pūtõ.
Hidroplānõd tū’oḑizt lindõ set pids seļļiži kūožidi, kus attõ sūrd viedūd.
Sǟ’l ä’b tū’oḑiji jālgadõks mä’rrõ tī’edõ.
alīzkerrõ tuo’dstõ
Ma tūob eņtšõn būoḑštõ leibõ.
Ma tuņḑšlõb tǟnda.
Ta tūnikšõb vastõ, strīḑõb vastõ, ä’b tīe.
tundtõbõks sǭdõ
tundtõbõks tī’edõ
Hāpsalus ma sai tundtõbõks ka līvõkīel Matteus evangēliumõks.
Ma tūndõb tǟnda.
Ta tūndõb ne’iku eņtš kätā (~ eņtš suoŗmi).
kilmõ tundõ
lemḑi tundõ
Kajāgõd võibõd tundõ, ku līb tōvazt.
Tund ne’iku eņtš kuo’nnõ!
tumšõ krāsõ
tumšõks mǭļtõd
tu’ļļi āiga
tu’ļļi ve’ž
Zup u’m tu’ļļi ne’iku tu’ļ.
Ma tī’eb si’n tuļīzõks – või ārmaztimizõks agā tu’lkõks.
Sa ūod ne’i tu’ļļi a’iliji, ne’iku dadžād sīnda siskāks.
pīkstiji tu’ļļi
Tä’mmõn u’m tuļīzt.
Tu’ļļi sadīz jarā.
Pǟvaļikki pāistiz vä’ggi tuļīstiz.
Vȯ’ļ seļļi tūļi āiga.
kiļgi tūļ
tūl allõ vȱlda
tūl käds vȱlda
tūl vǭŗs pī’lõ
tūlstõ ulzõ kīerõ
Tūļ u’m vastõ (~ jõvāst kilgstõ; ~ kurāst kilgstõ; ~ perīņ).
Pū’gõb vi’l tūļ.
Ku Sūrmie’r u’m tūl allõ, si’z Piškimie’r u’m vagā.
Tūldõ ä’b ūo mittõ rǭz.
Tūļ viedāb le’bbõ.
Tä’mmõn u’m tūļ pǟsõ.
Pǟ u’m täuž tūldõ, tūļ pū’gõb le’bbõ.
Se u’m tūlstõ võttõd, seļļi nīekõ.
Kis tūldõ kīlab, se tūldõ nītõb.
a’ltõb pirgkõks tu’l jū’rõ
pīkstõb tu’l i’lzõ
viedāb tūlda jū’rõ
viedāb zēvõlõks tu’l i’lzõ
võtāb tu’l jū’rõ
ne’iku tu’ļ tagān
Tä’mmõn u’m tu’ļ piergõs.
Ta tä’mmõn tī’eb tūlda alā – seļļi, kis tūoizta slikți rõkāndõb.
Ta u’m vȯnd tu’lsõ un vie’dsõ.
tu’lzõb, īeb punīzõks
Se kațki u’m seļļi tu’lzõn ne’iku vȯlks paizõn.
Si’n ta kil rabūb mǭ’zõ ne’iku tūltouvõ.
Ne at tūltouvõ nīžõd.
Ne kǟ’bõd ī’dsku’bs tūltouvidi nīžõmõs.
Vȯ’ļ tūltõmõst sīemgõd sieldõks.
saksād si’zzõl tu’lmi Līvõmǭlõ
tu’lnaigās peislõ
Tūllūdõd, kus u’m seļļi ne’i ku piezā; se pū ä’b kazāt, sǟ’l vīļaka’z ä’b lī; mä’d krīkõdõn vȯ’ļ, kõuvõdõn nēḑi ka u’m pǟgiņ.
„Piški katkismus” E. Vālgamā tulkõms
ulzõtunnõd tulkõmidi le’bbõ rõkāndõs
Tulkõb, ku tuoi ä’b mūošta.
Tulkiz Pizā kestār Jāņ Prints eņtš pūogadõks.
Sa’ggõld vȯ’ļ ka tulkõmõst līvõ kīel pǟl.
Kilās u’m tu’lka’j.
Pu’nni kik katūks pǟl – se kītõb tu’lka’jjõ.
Ku tu’lka’j līb. se je’llõ tu’lstõ palāb.
Ri’ggõ si’zzõl u’m su’ggõn tūlka’ggiŗi.
Ma lǟ’b tä’mmõn tulkõks.
Sidām īekõb un klopūb sizāl, ne’iku tulīnõz līb sizāldõst ulzõ.
Guŗkõn u’m pǟgiņ tūlēdrõmi.
Tūlēdrõmt ka u’m vajāg.
Tūldiz tūlsõ gro’udidi.
a’igõ tūlda
mǭ’zõ tūlda
tā’giž tūlda
ulzõ tūlda
vastõ tūlda
Se brik u’m tund Sīkrõgõl a’igõ.
Sǟ’l u’m seļļi aerodrōm, kus tu’lbõd mǭ’zõ ne helikopterõd.
Sa tulād ne’iku salāj īezõ.
Tulgid, neitsõd, vaņțlõmõ!
Ta tu’ļ ulzõ tūlõ.
Alā tu’l mi’n sīlma alā!
Āmbaz tulāb vāldiņ ja tulāb ulzõ.
Ukš tulāb vāldiņ.
je’ddõ tūlda
ka’ggõlõ tūlda
pǟlõ tūlda
Izānd tu’ļ tä’mmõn pǟlõ.
Ta tu’ļ mi’nnõn ne’iku viedām ka’ggõlõ.
Sīemnāiga tulāb tõurõz.
tu’lbõ sõ’vvõ
tu’lbõ tallõ
tu’lbõ päuvši
tu’lbiz ȭ’dõn
tu’lbi ja’g
tu’lbiz nädīļ
ne’i e’žmis zilbsõ, kui ka tu’lbižis zilbiš
Tu’lbis sa vȱida ēņtšta mi’n riekstõ!
Sa īed tukkõm, sa tukūd ī’dstī’d.
tūimaks sǭdõ
tūima tierā
Mis akkõb vastõ, u’m kīlma, ta u’m tūima, ä’b ūo smekīg.
pīpõ tū’gtõ
kūoršõn tū’gõb
lamp tū’gõb
pīp tū’gõb
kuodā tū’gõb
Kīend ve’ž tū’gõb.
Lēba tū’gõb.
Mis u’m tu’ļļi, tū’gõb.
sūr tubāne’ḑḑi
tubāneḑīz ukš
tubāneḑīzt tī’edõ
tubā lä’b
tubā nūrka
tubā pȭrand
tubā la’ggõd
Tubā u’m ne’i kīlma ku sigātaļ.
Rǭntõd attõ tubā pǟl.
tubā katūks
tšūžõ vā’giž kūora jūs
Mis sa tšūžõd sǟ’l?
Sāina tšūžõb.
Ne’iku tšūžõb katūks pǟlõ.
Pan pǟl, mis ūdõb, tšūžõb.
tšužīņțõd tä’mmõn
Sa vā’giž tšužīņțõd tä’m kūora jūrsõ.
Kis tǟnda tšūžiņțõb, ma ä’b tīeda.
Ta tšurūb.
Ta lapstā tšurīņțõb.
Tšupā u’m jo piški, barā u’m jo sūr.
Vietā tšuļpõb, siegūb.
Ta tšuļpõb vannõ sizāl kädūdõks.
tšubīņțõb azūmtõ pī’emdõks
Lēba īeb tšougõnõks, knaššõ ouklizõks.
Tšorkõb mingiz pūkõks pi’ds paņņõ na’ggiri, la’z läkkõ mǭ, jõugõ jarā.
Na’ggiŗi tšokīņțõb pīenõks kapīņțõbrōdaks.
Mǭdõ tšokārtõb lä’bḑõks, angkõks.
Tšokārtõd tǟnda i’lzõ.
Ka’ņki tšiukstõb munā sizāl.
Vȯzā tširīkšõb pan pǟl.
Zīḑ tšinkstõb eņtš ažā je’dstõ maksõ.
Suorkõz tšīkstõb.
Rattõd tšīkstõbõd, ku ä’b ūotõ võidtõd.
Ka’ņkizt kǟ’bõd räukõs ja tšīkstõs tšīk-tšīk-tšīk.
Umārz tšärkstõb ambõd allõ.
Sa tšärkstõd umārzt.
Sūrd tšäkīd attõ dadžān.
Kūjad lī’edõd tšäbīkšõbõd tūl kä’dsõ, jālgad allõ.
Kīela tšäbīkšiz ja gräbīkšiz.
Ī’d piškīz tšark võib jūodõ.
Švakkõ rištīng lǟ’b ī’ž eņtšõks lougõ tšampõs, tšampõb.
Ta tšammõb, siegūb viļļõ ne’i, kui ä’b ūo riktig.
Ta tšakārtõb tuoizõn jarā lūomõ.
Lapst tšabīņțõbõd.
Se sugīz si’n tšabīņțimiz pierāst.
Alā tī’e mingizt tšabīņțmizt!
Tša’bbõ jõ ä’b või kūlõ.
Ta u’m īend seļļiz tšabāks.
Tšabān tšabā rõk.
Pi’ņņõ tsõsīņțõb mingiz lūomõ pǟlõ.
Tsīsõb rejāks vīļa ku’bbõ, tī’eb piškizt si’ltǟdõd.
Tsimmõrmaņõd vȯ’ļtõ jemīņ kuo’ig pǟl.
Sa tsīļõd ja vakțūd sa’lliz midāgõst.
Alā pa’n eņtš pǟdõ tsīlpa si’zzõl!
Ta smēkõb tsigāridi.
Ne’i je’nnõ tsigīņidi ne’iku tēḑi pǟsõ likūb.
Ku si’nnõn pȯdūb, si’z rištīng tsī’ešõb.
Siedā mitikš ä’b või tsī’ešõ.
Ta tsē’ņõb tūoizta rištīngtõ; rištīng u’m tä’m mīel pierāst.
Ikš tī’edõz – kuolmkimdõ tsentimettõrt.
trūvõb tä’m pierāst
trūvõb tä’m tagān
Ta trūvõb eņtš i’zzõ.
Trusūb ǭ’rõn, miklā pū trusūb jarā.
trumpõb, lǟ’b trumpõm
Pa’n trump i’ļļõ!
Pū trū’ḑõb.
trǭņ kard
trǭņ makā
ku’bbõ trǭkõltõ
Rištīng, lē’ḑ trītšõb.
Rištīng trītšõb irmstõ, kīlmast.
Lūomõz tripīņțõb pīenõstiz jālgadõks, tripīņțõb ī’ds kūožõsõ.
vikārtõ trīkõ
Tǟnda trī’etsõb ulzõ je’dspē’ḑõn.
Ma tī’eb trikīdi.
Rištīng trēpīļțõb, riktig ä’b või lǟ’dõ.
eņtš jaļgi trǟmpõb
midāgõst trēmpõb jālgadõks
Mis sa trēmpõd tǟnda!
Tratsīņțõb tūoizta, pietāb tǟnda.
Gregāmǭŗapū u’m vä’ggi seļļi trapšā pū.
tra’ņņõ nǟ’dõ
traņīdi sīetõ
Traņād, ne at ne mie’dlinkiz izād.
Lūomõztõ trānkõb je’dspē’ḑõn.
Irmkõks set trānkõb.
jo tõ’vvõ
tõ’vstõ rǭz vȯ’ļtõ märgõnd
tõuristiz vȯstõd
sūr tõuk
Mikīļ tõrg Sasmagās
Ta tȭratõb tȭraks laijõ.
tȭratsepļõ kittõ
tȭratsepļõ lǭțõ
Pigā jegā perīmī’en vȯ’ļ tȭratsepļā.
Ēņtšta tõmšlõb, vingõrtõb, või ta võib, või ä’b või.
i’lzõ tõmbõ
jarā tõmbõ
ku’bbõ tõmbõ
mǭ’zõ tõmbõ
ulzõ tõmbõ
vi’zzõ tõmbõ
kīeta tõmbõ
Ta u’m tõmbdõb un liktõb.
Ta lǟ’b ja tȭmbõb tä’m mǭ’zõ.
Ve’ž tȭmbõb ulzõ sīe sūoliz.
viļļõ tõmbõ
Ta tȭmbõb a’mmõ, mis sǭb kä’ddõ.
Mingizt a’žžõ ta tȭmbõb aššõ.
Tõmblõbõd, kis u’m jo ve’ggi.
sa’lliz tõmbiji
Va Sūr Pētõr vȯ’ļ sūr tõmbiji.
Ku appõn mǭŗidi sīeb, ambõd īebõd tȭlzaks.
Sū īeb tȭlzaks.
ǭriņi tȭlatõ
Tȭlaks tȭlatõb kurnõ.
Tõkšlõb, tabāltõb, äbvõi riktig rõkāndõ.
tȭitamizt täutõ
Ta tȭitab tī’edõ näntõn nīnidi.
Ta tȭitiz andõ sīe rǭntõ.
Ku ta tõitõn um, si’z ta āndab.
kuolmõs tǭžõs jellõ
Baļkõ tovūb kirrõks.
Ikš kaņț vȯ’ļ to’vdõd la’iglimizõks.
Sugīz sūr tōvaz.
Tōvaz pū’gõb, vǭ’dstõb lūnda.
mingizt touvõz nustõ
nemē touvõst mǭ’zõ sa’ddõn
la’gdõ touvõ alā ~ la’gdõ touvõ allõ
Didžā vaņțlõb touvõzõ.
Seļļizt ä’b ūo, ku rištīng touvõ sǭb.
Ta tūndõb ēņtšta nemē seismis touvõs.
To’urõks to’urõb.
Toupõb, rǭziņ set võtāb ja tī’eb tä’mstõ, jo’vstõ, vīļastõ, la’z ta kōgiņ tīekõg.
Ānkartouvõ nutāb trossõks.
Rǭziņ tǭrpiņțõb ne’i, ku ta ju kōgiņ tīekõb.
Ku tī’eb tortõ, u’m amā šūmõmõst.
kuordõd toppiļdõks kǟngad
Toņņõb, rikūb jarā.
Se sandrok u’m toņ, minā seļļizt toņņõ ä’b tǭ’, minā tǭ’b vie’ddõlt.
roudi tǭ’mi
eņtš tǭ’miz pie’rrõ
1923. āigastõst Līvõ rānda skūoliš eņtš tǭ’miz pie’rrõ sai opātõd līvõ kēļ.
Toļ oukst viedāb šōt le’bbõ: grū’žõb toļ oukõ si’zzõl, si’z võtāb šōt i’ļ toļ tutkām immõr.
maksõ toļļõ
võttõ toļļõ
Ikš tī’edõz – kakštuoistõn toļļõ.
Ta vȯ’ļ kuolm āigastõ tǭlareizõs jarā pasouļõs.
tǭla āiga
Mi’nnõn vȯ’ļ i’ļ tǭla vīž lāmbazt.
Būolgõd ja irēmǭŗad kazābõd tōkiņ.
būolgõd tōka
pǟti’gmõd tǭgõz
Tǭgõd jemīņ attõ, mis sǭbõd pandõd jo’ugõ, la’z kalād algõd pä’zzõgõd le’bbõ.
Se tī’eb tǭgidi mi’n rieksõ.
Se vȯlks vä’ggi tǭ’dõb.
Ta tǭ’b eņtšõn ūži kengi.
Ma tǭ’b ma’ggõ, ä’b sǭ magātõ.
Mis sa tuoizõn tǭ’d, se ī’žeņtšõn tulāb je’ddõ.
Tō, mis se u’m?
Ta tīrõb tǟnda birštõks, tī’eb pū’dõks.
Ka’ņdi, lūomidi tišīņtõb, algõ läkkõd dū’obõd si’zzõl.
Ke’ž u’m jarā ti’rpõn, pȯ’ddõsõ ti’rpõb.
Īr tirīkšõb, ku ä’b ūo kūolõn.
Sīe kuo’ig tīp vȯnd se brik.
ti’nni tabā
Sa tīngad tammõn jūrd paļļõks.
Sigā tīngab nanāks mǭdõ.
Mǭ u’m sigā tingdõd.
Tiļbil – siedā vītõ lōlab.
Ma tīltab vietā si’n pǟ’zõ mingiz tīlka.
Linād ti’llõbõd.
Pīsk tīlkiz ulzõ.
Ve’ž tīlkõb le’b katūks le’bbõ.
Rǟstõd jū’r at kilmõnd sūrd tilkõd.
mittõ tilkõ
Ne’iku mie’rsõ ikš tīlka: kadūb jarā.
Ta mittõ tilkõ ä’b võtā sū’zõ, mis u’m jo ve’ggi.
Ta i’z kīt mittõ tilkõ.
Ta ä’b tī’e tīedõ mittõ tilkõ.
Li’ņdi tilīņțõb kažīs kūožis vie’d sizāl, nēḑi li’gtõmõt ä’b sǭ.
Lind tīkšõb.
Piškizt līndõd tīkšõbõd.
Mis sǟ’l tikšūb?
rǭ’ tagān tikšlõ
vastõ tikšlõ
Ne tīkizt tī’edõ eņtš tīe ne’i jõvīst, kui ne igāniz mūoštizt ja sȭitizt.
Ta tīkõb siedā, mis tä’mmõn tī’kõb.
Ī’dõn tī’kõb jemā, tuoizõn tidār.
Tikkiž u’m kȭrdal.
Tikkiž palīz jarā.
amā tikkiž ulzõ oksnõ
Ta āndab tikān ainõ.
Ta sīetõb tikkõ āinaks.
tijālizõks tī’edõ
Ta ei tijāld.
tijā me’r
tijā ne’iku vanā kū
Kus tijā kūož, sǟ’l pūtõb.
Mi’n ma’g u’m vä’ggi tijā.
Ta tu’ļ tǟnõ tijād kädūdõks.
Ta tu’ļ tǟnõ tijā ne’iku vīžkopīk.
Ta rõkāndõb ti’jjõ rõkkõ; ta rõkāndõb ti’jḑi sõ’ņdi
Ta tī’eb mi’n tijāks, saņțõks.
Minā u’m ne’i tijā ne’iku svȯrkõz.
Minā u’m ne’i tijā ne’iku saņț kuoț.
Mitikš pǟva sa ä’d ūo tijā.
Ma ti’gtiz āirõd vastõ laijõ.
ti’gmõd dõ’ŗžtimi
ti’gmõdnǭ’gõ palātõm
Sa tigūd stok vastõ ukstā.
Sa tigūd, la’z ne vǟ’rõd pī’lõgõd vizās.
Ta mīnda pūolsǭņi tigūb.
Ma äbvõi tä’m pǟlõ ti’ggõ.
Ma tigūb (~ nojūb) vastõ sainõ.
Ma tigūb stok pǟlõ.
Võid ti’ggõ tä’m pūolõ.
ti’ggõ tī’edõ
ti’ggõks īedõ
ti’g makā
ti’g mēļ
Bīskop tu’ļ kēņig jūstõ ti’g mīelkõks kuodāj.
tieutõbõks tī’edõ
evangēliumõ tieutõ
Näntõn Jumāl sõnā ä’b sǭ tieutõd jemākīels.
tieutõ sǭdõ
ma sai tieutõ
Sīejūs u’m tieudzõld kǭ’ļdõd veitantõ lețkīel elementidi.
tieudzli kīel kõrdõlpa’nmi
tieudtõbõks tī’edõ
tieudtõb āigal
Āigarǭntõd tekstiš u’m tieudtõb va’ņdi sõ’ņdi.
Minā tǭ’b tī’edõ si’nst e’žmiz ja pierīz tieudmī’e.
ä’b tīeda, ne’iku sigā pivāpäuvõ
Sa tikkiž tīedad i’ļ tä’m (~ tä’mstõ).
Kis siedā tīedab!
Tīeda ni!
Ma ä’b tīeda ä’b īedõ, ä’b päuvõ.
Ne’i je’n sa tīedad ne’iku sigā pivāpǟvast.
Ma tǭ’b sǭdõ tieudõ.
Ma āndab tä’mmõn tieudõ, la’z ta tīedag tī’edõ.
Se jõvīst vȯ’ļ tieudtõb.
Se īeb mä’d tieudtõb.
Set jumāl touvõsõ tīedab, mä’ddõn u’m mēļ piški.
Ta tīedab leibõ tī’edõ; kis ju mūoštab tī’edõ, se tīedab, kui tǟnda u’m tī’emõst.
sǭdõ elementārliži tīetõkši
tieud akadēmij
tīetõ andõ
Ta sǭb tī’esiņtõd.
tierritõ vīțõ
Tierrit pǟlõ!
Tīero’vz jelīztõ nurm pǟlõ.
Tīeratõks!
tierāb pȯiški
tīera vīž tū’ontõ
Ne’i tīera ku kirrõ tierā.
Tǟnda pāikõb, tī’eb tierrõks.
Nēši papīeris u’m tīera nädīļ tīe.
Kanā līediz tierrõ.
Ī’d tierāks kanā ä’b ūo sīend.
Kamā pierāst kīetiz vȯ’ddõr tie’rḑi.
Jǭrapē’gõn u’m sizāl tierā, mis ro’vzt at sīenõd.
Ma viedāb tie’rrõ.
Ta tīepõb vastõ, ma ä’b tī’e.
Sa tienūd sīe je’dst.
Tie’nnigid eņtš nūoŗi sõzāŗi!
Pǟgiņ tienāndõkši amādõn.
intransitīv tīemizsõnā
transitīv tīemizsõnā
ilāli tī’emi
Anni sai Vǟntas jõvā tīekūož.
Rǭ’dõ võib toupõ, la’z ta jo kōgiņ tīekõg.
Ve’jmi u’m amā āiga vȯnd vä’ggi tǟ’dzi līvõ ro’v tiegūs.
knaš tie’g
izā tie’ggõ
kū’oḑõn izā tie’ggõ
Ka’ļḑi mitikš jemīņ kuo’nnõ ä’b tī’edslõ.
Tī’edsliji rēkiz i’ļ vȭlga protsentidi.
Ikš tī’edõz – kakštuoistõn toļļõ, kuolmkimdõ tsentimettõrt; āigizt tī’edõdõks pūḑi.
tī’edidi a’jjõ
Tī’edõz tagān īeb.
Ta jetāb eņtš tī’edõd.
Ä’b nǟ mitī’dtõ tī’edõzt.
i’lzõ tī’edõ
i’ļa’rrõ tī’edõ
mu’rtõ tī’edõ
suoļmõks vi’zzõ tī’edõ
tīedõ tī’edõ
tundtõbõks tī’edõ
sīldan va’itõd vi’zzõ tī’edõ
la’z īegõ tī’emõt
Mis ma tī’eb sīe je’lkõks paldīņ?
Ta tī’eb mi’nkõks seis brīnõmtõ.
Ma ä’b tī’e mittõ kärmizõn slikțõ.
Alā tī’e tuoizõn pa je’nnõks!
Ta tī’eb jālgad vāldiņ.
sūorantõd tīeāiga
jālgad-kädūd attõ tīedõ tǟdõd
ne’i je’nnõ tīedõ, ku īeb rujāks
ne’i je’nnõ tīedõ, ku võib ēņtšta lǭ’igi kīskõ
Tīe u’m pūol pǟl, tutkām pūol.
Jegāl āigal u’m eņtš tīe jarā tī’edõd.
Se u’m tī’end tīe lǟlamõks.
Ne āt tīesõ ja’ggõ võttõnd kil nõ’vkõks, kil ka tīekõks.
Ma i’z pī’l tīetõ.
Ta ne’iku sigā tīngõb, tī’eb sigā tīedõ.
Ta u’m ne’i eņtš tīe sizāl, ku mittõ na’nnõ nīskõ ä’b ūo aigõ.
Ta ä’b tī’e mittõ tīe langõ.
Ta ä’b tī’e tīedõ mittõ tilkõ.
Tīe ä’b ūo kõps.
kuodā tībõz
vadā tībõz
nemē tībis vȱlda
Lind eņtš pūogad panāb tībõd alā.
Mēg ūomõ si’n tībõd allõ – ku attõ joutõmd ro’vd ja u’m seļļi jõvā rištīng, kis āndab kūož, vǭŗ.
Ūž Testament
Vanā testament
tērdõt āiga
Pǟgiņ rǭ’dõ tēriz jarā.
Alā tēr!
Se rištīng ibīzt pa je’nnõks tērõb.
Said eņtš pǟ mi’n kurkstõ tēritš ulzõ.
kä’dkõks tēriņtõ
lekš puskūdõks tēriņtõm
Sa tēriņt tǟnda mi’nstõ!
tergiļ ilā
si’zzõl teppõ
va’izõ teppõ
sūdõ vi’zzõ teppõ
ī’d kūož pǟl tempõ
lēba temp
vȯzā temp
Na’ggiri tēmpõb tempõks.
Piški immõrgoutlimi temp.
jālgad alā jarā tempõ
Tēmpiz vȯrūks mǭ si’zzõl.
pīenõks tempõ
vi’zzõ tempõ
nǭțidi tempõ
Motšiņõ sǭb temptõd.
Midēgõst tēmpõb vi’zzõ.
Ta tēļõb ēņtšta jemāndõks.
Ni set u’m teļļõmõst, ku sǭb mǭ’zõpē’ḑõn.
Mis teg teļļõt tī’emõ?
Ma tēļõb broutšõm mǭlõ.
kiellõ teļļõ
Mi’nnõn u’m teļļimi je’ddõpē’ḑõn oppõ.
Tektār, sīekõks täutõb vietā või vȯ’ltõ pittõ või botīļõ.
Aŗšt vȯ’ļ kū’oḑõn telefon jūrs.
Mi’nnõn vȯļļi telegram.
Teidõb, su’ggõbõd teid si’zzõl, jarā teidõn.
Mis tēg, jarā teidõnd, sī’dš vȯtšõt!
Sa ūod ne’iku tei mi’n nǭ’gõ pǟl (~ ne’iku tei mi’n pǟlõ pandõd).
Panād ja akūd neku tēḑi tapād: kniukt! kniukt! pēgalõks.
Ne’i kōgiņ tǟnda tegīņtõb ku ta u’m riktig.
Kanā tebīkšõb, lǟ’b dū’obõ si’zzõl, a’rtõb dū’obõ jarā, tebīkšõb.
teātõr nä’gțimi
tä’vdnǭ’gõ palātõm
kū’jõks täuž āiga
Kalāmī’ed viedābõd ulzõ kalāks täuži võrgidi.
Täuž tegīž ne’iku kuoț.
Ne’i täuž, ku mȯ’lmõd tutkāmõd ī’dsku’bsõ.
ažād, mis mä’d va’il āt täutõd sǭnd
Kolhoz sugīd i’z täut eņtš āigastplǭn.
Ä’b täut mīeldõ, ä’b täut rǭ’dõ.
täutõd sǭdõ
Ma tǟtab tǟnda tǟdõks, ne’i ku se rīst u’m täuž täutõd.
Tä’mmõn ä’b täud rǭ’dõ.
Ä’b täud kä’ddõ!
Täudõb!
Lä’b kīlmatõb vi’zzõ, sǟ’l kuņštnikā tǟ’tõb nēḑi rūožidi.
Ma tǟ’tõb tǟnda, kui tǟnda tīedab, mis se u’m pa ažā.
Ta u’m tästpūold perīņ.
Ta lekš tästāpūoldõst.
Tästā jo’ug sǭņõ u’m ikš kilomētõr.
Ma tä’mmõn täpūb set.
Sa täpīkšõd tä’mmõn, tä’mmõn u’m āndamõst tā’giž.
Mis pǟl ta tǟ’ntõb?
ilmõ tǟ’ntõkst
tǟ’ntõkst i’ļ īeldõm
Mis Lōrm ni’m tǟ’ntõb?
Ta tulāb tǟnõpūolõ.
Tǟnõsǭņõ ja jemīņ äp.
Ta tulāb tǟnõ.
Ku sa siedā ä’d sīe, si’z tänkt ambõd va’igõ!
lānga tutkāmõs tänkõ
touvõs tänkõ
Ta tǟnkõb, ta u’m i’lzõ pandõd, la’z ta tänkõg.
tämpiz pǟva sǭņ
Ma tǟmikšiz Anītazt, la’z võtāg sīņõz.
tam oksād
Tǭmõd kazābõd.
eņtš tǟ’dzitõ kǭ’tõ
1934. ā. āigarǭntõ kēļ u’m jõvā tǟ’dzistiz paŗīm.
tǟ’dzi vȯlks ka
Amā tǟ’dzi vȯ’ļ liestād ja sīļkõd ve’jmi.
tǟ’dõlpa’nmiz vǟrt
tǟ’dõl pānda
Su’ž pa’ņ siedā tǟ’dõl.
Se lekš vietā tǟdõks.
ta’zzi pū
ta’zzi mǭ
ta’zzi vīļa
ta’zzi mīez
Tazāntõb, tī’eb tǟnda tikkiž knaššõ tazīzõks.
Mǭdõ tazāntõb, jo’vḑi, ne’i ku ta u’m ī’dlimi, ta’zzi.
kuņtš sa līd perīz pīentiz rǭ’ jarā tazāntõn
tazābāļkõd ra’dļimi
Naiztõn u’m tašk kä’dsõ.
Naizt tarīkšõbõd.
Arāgõz tarīkšõb.
Sēļtab, tarūb võrgidi.
Kȭlbatigid aigõ tārpalistiz.
tārpali kuņšt
Se võib vȱlda tārpali lu’gdõbrǭntõz.
Ma tä’mmõn ä’b tarm andõ.
vȯnnõ tarmõ
Tārmõb, la’z ta jo kougõn tīekõg.
Ikš tārmõb, tuoi ä’b tarm siedā ulzõ kītõ.
sǭrlizt tarā
strǭțist tarā
vȱrdist tarā
ī’d vȯrdkõks tarā
kǭ’d vȯrdkõks tarā
Mi’n tarā u’m vigād va’il.
mǭ’zõ tappõ
Ta tapāb ne’iku teijõ: pēgal allõ pidāb, ulzõ ä’b sǭ.
Traņād, nēḑi mie’dlinkizt tapābõd si’gžõ mǭ’z.
Lapst taplõbõd.
Piņīd taplõbõd.
Lūomõd taplõbõd ī’d tuoizõks.
Se piški, se u’m kuņā; u’m nǭļa vaņțlõ, kui se ikš piški taplõb amān sīe kuolmõn vastõ.
pietli tapārtõks
u’m tapārtõmõst
taņgõd va’ilõ võttõ
Sa ūod roudizt taņgõd va’isõ.
Lēba u’m tammõn.
Mǭ u’m tammõn.
Taļšpivād āiga
Taļšpivād pūolpǟva
taļšpi’vḑi pi’ddõ
Ta te’i Taļšpivādõks vȯ’ltõ.
Tä’mmõn lījid Taļšpivādõks kǭzgõnd.
Lōrm tǭļõd palīzt.
Ta te’i taļštõ tubā.
Kalād lǟmatõbõd tallõ.
Tallõ, bet sõ’vvõ āina ja vīļa ta’lkis, kȭlbatiz rie’ggidi.
rištõ i’ļ takā
tajā mǭ
U’m seļļi mingi taim, mis kazāb jǭras.
Taibõdakš, se panāb kukkizt ērškõd pǟl, paņņi lindpȯigḑi ka.
tarā tāibaz
Ta ajīz taibõ pistõ mǭ si’zzõl.
Vermlinki līndiz tarā taibõ tutkāmõ.
patūd tā’gižkīerimi
Ma vaņțlõb tā’gižpē’ḑõn.
Ta īrgiz ältõ jaļgi je’ddõpē’ḑõn ja tā’gižpē’ḑõn.
jedspē’ḑõn ja tā’giž
tā’giž andõ
tā’giž astõ
tā’giž kutsõ
tā’giž likkõ
tā’giž maksõ
tā’giž ra’bbõ
tā’giž tūlda
tā’giž vȯidõ
latīņ kīeldõ pǟ’zõ ta’ggõ
Tagāb vazārõks pi’ds laktõ.
mȭkõ ta’ggõ
õ’bdõ ta’ggõ
ulzõ ta’ggõ
Rōdast tagāb a’žḑi.
Tagāb kabaļi ulzõ.
Vanāst vȯ’ļtõ ta’gdõd vikātõd.
Ē’ņõz tagāb.
ibīzt ta’ggõ
rattidi ta’ggõ
Lǟ’b ibīztõ tagām, u’m pa’nmõst rōdad jū’rõ.
Ta tagīz ne’ije’n ibīži.
tagīztutkām kukīļd
ta’ggi kȭr
Kalāmī’ed ī’dstī’d pidīztõ eņtšõn kūjastõd lešti tagāvarāks ne’iku algõ vȯlgõ si’z liestād pūtõks.
tagārspēņ tā’giž
tagārspē’ḑõn lǟ’dõ
Mi’n piškīz pi’ņ vīž sōna tagānõz.
Ta võtīz sīe ažā tagānmaks pǟl.
Tubā tagāndõst tu’ļ ulzõ.
uks tagānd
nūrka tagānd
tagānd sa’ddõ
sāina tagān
ī’d tuoiz tagān
mi’n tagān
pitkād pū’ojtūld tagān
Ta lekš pūd tagān.
Bokād tagān tä’m palg ei ärblimizõks.
Lānga pu’gtizt nõ’ggõlõn tagān.
tagān īedõ
tagān joudõ
tagān ki’zzõ
tagān kūldõ
tagān mõtlõ
tagān tī’edõ
tagān vaņțlõ
tagān vȯtšõ
tagān kǟ’dõ
Pie’rrõ īeb sūr ärb tagān.
Ligīd je’ds, ma tulāb ildīņ tagān.
Kǟ’ mi’nnõn tagān!
Mēg ūomõ si’nnõn tagān kǟnõd.
je’ds ja tagān
Kīela u’m tagān.
tagān īedõ
Lē’mi tuoiz kilgõ jo’ugõ ei tagān.
tagāmaks pǟl
sāina tagā
sǟlga tagā
sǟlga tagā rõkāndõ
tagā a’jjõ
tagā lä’dõ
Rištīngõn u’m ta’bbõmõst, kuņtš ta sǭb tieutõ, mis se u’m pa ažā.
ilzõ ta’bbõ
ibīz tabār
tabārt liktõ
tabārt eitõ
tabārt jālgad va’ilõ tõmbõ
Lūomõd a’ilõbõd, tabār sǟlgas.
Ta a’ilõb, tabār jālgad va’isõ.
Tabār u’m mǭsõ, ku u’m uid.
Mis sa kǟ’d mi’n tabārs?
Kis pi’ņņõn tabār nustāb, ku mittõ ta ī’ž.
Tä’m se kūolimi, se u’m tabāndõks.
Tabāltõb, kis ä’b või sieldõ rõkāndõ.
Ta va’itõb tabākõ – īeb tukkõm.
Kaļāj šveisõb ku’bbõ rōdad.
Ta sīeb švakkõ, se ä’b ānda jõvāmtõ.
Ta u’m ne’i je’nnõ švakkõ, ku ta ä’b sȭita je’mmitõt.
Vȭita šūmõb; ku tī’eb tortõ, u’m amā šūmõmõst.
I’bbi īeb šūmizõks, ku u’m jarā a’ilõn.
vie’d šūmõd
šūmõs vȱlda
Kațki kūož šūlõb ī’dstī’d, ä’b või kuostāntõ.
ne’iku štork
Štak va’dmõl jūstõ lǟ’b pīel jū’rõ.
Ta u’m eņtš muzīktõ štemmõn ne’i, ku ta võib spēļõ.
Pletīzõr, se set štepsõltõb sāina va’izõ si’llõ.
Kūolka šprottõd
Lind špõrkstõb tībõdõks.
Mie’dlinki ka špõrkstõb.
Špǭsõb, se u’m kui jūokõb, tī’eb naļļõ.
Šōt sidāb līst immõr vi’zzõ.
Mǭ pūol šossejt pi’ds Sīkrõg vigīdi gārbaņi u’m pǟgiņ.
Šoksõ u’m kūžkimdõ kabālt.
Rištīng rǟkõb, si’z ta šnukstõb.
Ma sidīz šnūorõd suoļmõ.
Ī’ed knaššõ, mis sa ne’i šnärbõltõd jarā!
U’m mingi tabā või šlūik.
Pi’ds jeiõ šlūtõb, a’ilõb un laskūb je’ddõpē’ḑõn, la’z jālgad īž ai’lõbõd.
ikš seļļi jõvā šnapt
šnaptõ jūodõ
Ma set rǭžki šnaptiz, bet pǟ u’m dullõnz.
Vȯzā īeb šnärbõlõks, jarā ī’edtõd ouklimi.
Tīedizmõ ī’ds kūožõs šlīpõr kīldidi.
Lǭja ǟlõb, šlēngõb ī’dõ kilgõ, tuoizõ kilgõ, a’ž sa kīļta laintõ broutšõd.
Ūod jūobõn, šlēngartõd, lǟ’d šlīnga-šlǟnga.
Pi’ds lieggõ šļäkīņtõb.
Ta šļäkīņtõb sūkõks.
Ta sūdõ tijāld šļäkīņtõb.
Šlaktād raļļizt vȯ’zzõ.
Šlagzeit – kurā kilg pǟl, jõvā kilg pǟl.
Škirūb mingiži a’žḑi, na’ggiŗi, jegāikš zort eņtš kūožõsõ.
Škīnkõb – jõvāst sidāmõst āndab.
Škinktõd ibīzõn ambidi ä’b vaņțlõ.
Kustõ spīḑõb le’bbõ, u’m škīrba.
Se škīelõb, sīlmad vaņțlõbõd kilgõ.
Ta škīelõb i’ļ a’b.
Ta u’m škīel, ta škīelõb, vaņțlõb vändi.
Škērõdõn attõ kakš pūoldõ.
Nǭțidi škērõb pīentõks.
Kīen ä’b ūo mūdõ, se duņtšõks škērõb; kīen u’m ēviļ, se kast sizāl škērõb.
Pi’ds šīnidi vīerizt tramvajd.
Šīmpõb tūoizta, agā tuoi sīnda šīmpõb: sa burlak, sa zvē’r, sa mops.
Ǭ’j ä’b viedā, šībõr ä’b ūo vāldiņ.
Ku sa mīd un andõltõd tuoizkõks, si’z sa šeftūd.
Šǟ’rmõn u’m vālda kǭra.
Sa eid šärlakõks rujāks.
Ta u’m rujā šärlakõks.
Ta kūoliz šärlakõks.
svȯ’rkõ āina
svȯ’rkõ lamātõks
Ok sa svȯ’rkõz!
Svȯ’rkõd sīebõd ja rikkõbõd a’mmõ, mis set sǭbõd kä’ddõ.
Knaššõ svīļpõb, ne’iku mu’zkant sviļpõsõ lǟ’b.
Pīenti ne’iku sviļp.
Piedāgõn, kūzõn u’m svik.
si’zzõl sve’itõ
Jo’vḑi ä’b ūo sizāl riktig sva’rrõ.
Svarā u’m midāgõst, mis u’m vērtig.
Tä’m sõnādõn u’m svarā.
Su’ž kīskõb.
Ma neiz sutā.
A’ž ūod sudūd siegās, si’z kouk näntõn īņõ.
La’z su’ž sīnda tõmbõg!
Ku sa i’ļ su’d rõkāndõd, si’z ta tulāb ka.
pī’emdõks sutīņtõ
Vȯzā sutūb lougõ, lougõ pī’emdõks.
Mi’nnõn u’m jõvā sūtäuž, ma ārmakstõb siedā eņtš lapst pierāst.
Sa lugūd mi’n sūtäuži.
sūrvadā kuoț
Vanāst vȯļļid set sīļkidi ve’jjõnd sūrvadāks.
Si’z vȯļļi vȯnd ne’i je’nnõ nēḑi aņgõŗi, ku vȯ’ļ kīskõn sūrvadā kuoț kațki ja aņgõrd tikkiž lekštõ.
sūrslõ eņtš joudkõks
Ta sūrslõb.
Alā sa sūrsõl!
Rištīng sūrslõb eņtš pǟl, kui ta sīe tikkiž u’m tī’end.
sūrslēbas vȱlda
Sūrpǟ ä’b kūl, mis tä’mmõn kītõb, ku tuoi ä’b või midāgõst kītõ.
sūrõleibõ lǟ’dõ
Sūrnõ’ggõlõks nõ’gļiz sukți.
Kis te’itõ sūrmõdmȭkidi, ne jo võtīzt vīerda.
Ta vȯstīz tallõ mõtsāst pūḑi ja sõ’vvõ vīž nänt eņtš sūrlǭjaks mū’zõ pūolõ jarā mīmõ.
sūrkabālõks laskõ
sūrkabālt lǭțõ
Kik sūrdab ka’ņdi.
Amād līndõd sūrdabõd, bre’ḑḑõbõd.
sūr rištīng
sūrim jagū
Sūr tienāndõks!
Hidroplānõd tū’oḑizt lindõ set pi’ds seļļiži kūožidi, kus attõ sūrd viedūd.
ēņtšta sūrõks tī’edõ
apātõkst suotkõ
leibõ suotkõ
mǭ’zõ suotkõ
sä’vvõ suotkõ
jālgad alā suotkõ
suotkloudõ suotkõ
Ta suotkūb jālgadõks leibõ.
sūormõd pǟl lu’ggõ
sūormõd pǟlõ vaņțlõ
le’b sūormõd vaņțlõ
tundõ nemē eņtš vītõ suormõ
suormkõks nä’gţõ
Sūormõd: pēgal, e’ḑḑisuoŗm, sidāmi, ni’mtimi (~ kūldakāndaji), piški-Ants.
Tä’mmõn at pitkād sūormõd.
Tä’mmõn ä’b ūot sūormõd pū’dõd.
Sūormõd sõ’vlõbõd tīe tagān.
Tä’mmõn sūormõd sõ’vlõbõd, ku ä’b ānda tuoizõn armõ.
Ta i’z liktā mittõ suormõ.
Ta mittõ suormõ mi’nnõn jū’rõ ä’b pūt.
Ī’ž Pizā Kāpbergõd sūoŗši jūokšõb viššõ sǭrlizt vīerda.
Kīel kõrdõlpa’nmi nēši lu’gdõbrǭntiš sūornõb autorõd kēravīț ī’tiztõmizõks.
suormtutkāmst ulzõ i’mmõ
pa’ņ suormtutkāmõdõks sūolõ
pa’ņ ī’d suormtutkām sūolõ
Si’z rāndalizt je’dnikād lu’g pagāstõs vȯ’ļ a’mtiz sūorantõd.
sūomõ-u’grõ kīeld
sūomõ duņtš
sūomõ kēļ
vi’zzõ suoļmõ
Sūoļmõb langõ, kīeta, kui tī’eb suoļmõks vi’zzõ.
Suoļm u’m vi’zzõ viedāmõst ja vāldiž tī’emõst.
Ma sidīz šnūorõd suoļmõ.
Ma viedāb suoļm vi’zzõ.
Ma te’i sūoļmõd vāldiņ.
sūoļi seļtõ
ka’ļdi sūolõ
vȯ’zzõ sūolõ
Zup u’m sūoli ne’iku tu’ļ.
Naizt īrgizt suoimlõ.
Ta sūoimõb tūoizta äbjõvād sõnādõks, lamūb.
suoikõl īedõ
Tūļ u’m īend suoikõl.
Va’llimi u’m īend suoikõl.
Sū’oḑõb rištīngtõ pūoga pierāst.
Ta sai lǟlamstiz sū’oḑtõd.
Suoḑīkšõb ī’d tuoizkõks, ä’b kunāgõst või tuoizkõks jõvīstõ ku’bbõ sǟdõ.
Tä’mmõn vȯ’ļ piški (~ sūŗ; ~ lǟlam) sū’oḑ.
suo’ddõl lǟ’dõ
suodāld tūlda
suodāl vȱlda
Mi’n pūoga u’m suodādīenasts.
suodā pǟl vȱlda
suo’ddõ kītõ
suo’ddõ pi’ddõ
suo’ddõl lä’dõ
Suodā tikkiž rikīz jarā.
lēba sumār
Mittõ sumārt ä’b ūo sū’zõ pānda.
ra’gdõ sumār
viksāaini sūo
Pemp u’m pitkā ǭ’dõz sūo, ulātõb Īrast pigātagā Irē sǭņõ.
jarā su’llõ
ku’bbõ su’llõ
ulzõ su’llõ
Ta mõtlõb, kui ta sulūb jarā, ne’i jõvā ta u’m, kui ta võib midāgõst ulzõ libīņtõ si’n kä’dstõ.
Lu’m u’m jõvā jarā su’llõn.
līvlizt ku’bbõ su’llimi lețliztõks
sūliz sa’ddõ
sulgõ sǭdõ
jarā sulātõ
ra’zzõ sulātõ
roudõ sulātõ
Tämpõ u’m sulā.
Lǟ’b sulāks.
Nēḑi u’m suitõ.
Ta sadīz suiliz mǭ’zõ.
Ta ä’b ūo suiliz sa’ddõn.
Ēstlizt at mä’d su’gveļīd.
kõ’ŗ su’glimi
Mēg ūom su’glist.
mittõ su’ggõ
mittõ sugīd
Se ä’b ūo sugīd ne’i.
Ä’b ūo sugīd.
Sugīd võiji mi’nkõks rõkāndõ.
jū’rõ su’ggõ
Knoušõld su’ggõbõd jū’rõ.
Sīen alz sugīz ikš agā tuoi ouk tegīž si’zzõl.
Sugīz sūr tōvaz.
Mis täs sugūb?
Sīen u’m su’ggõmõst.
A’ž kuoț sugūb ouklizõks, si’z tǟnda võib paikõ vi’zzõ.
anekdōtili su’ggimi
ä’b set sugāndõksõkst
vȭrõmǭ sugāndõkst
Siedā ma ä’b tīeda su’g.
mȯlmõst su’gst
Līvõ kīelsõ ni’msõnān u’m set ikš su’g.
līvõ su’gst
Līvlizt at sūomõ-ugrõd su’g.
Pī’l vā’giž, alā sūdž tūoizta rištīngtõ!
Ta lǟ’b sūdžõm tūoizta rištīngtõ.
Pȯis sūdlõb neitstõ.
Ne sūdlõbõd.
Jo’ug sū u’m tõvā.
piški knaš immõrgoutlimi sū ne’iku pūmpar ouk
sūr laigā sū ne’iku krupān
sū vāldiņ ne’iku krupān
sū vāldiņ kūldõ
perīņ sūdo rõkāndõ
sūdõ andõ
sūdõ brūikõ
sūdõ pi’ddõ
sūdõ vi’zzõ pānda
ī’dstõ sūstõ
pi’vst sūzõ je’llõ
sūst sū’zõ
ä’b võtā mittõ sū’zõ
ma’gḑiz sūkõks sīedõ
pūol sūkõks
ne’iku ī’dstõ sūstõ
Sū īeb tȭlzaks.
Sū jūokšõb vietā.
Sū lǟ’b ne’iku su’dmaļ.
Ta rõkāndõb, nemē sū vǭ’tõb.
Si’n u’m sū ne’iku sandrokkõ täuž.
Pidā sū vāldiņ, la’z kärmi tulgõ si’zzõl!
Pa’n sū vi’zzõ!
Pidā sū vizās, kärmizt līndabõd si’zzõl!
Sū u’m vizās ne’iku pierz.
Alā sa ku’ltõ eņtš sū jarā, sū ju ka kulūb!
Pidā eņtš sūdõ; pidā eņtš kīeldõ!
Ne rõkāndizt ne’iku ī’dstõ sūstõ.
Mis sa ajād eņtš sūstõ ulzõ! – Mis rištīng mõtlõb, siedā ä’b või a’mmõ rõkāndõ.
Ta rõkāndiz pūol sūkõks, knappõ võiž mȯistõ, kūlõb set, ku bobīkšõb.
Se vȯļļi seļļi sūkõks naizpūoļi.
Jõvā sū, se u’m sūŗ rõkāndiji.
Kis u’m sūŗ rõkāndiji, pietāji, sīen u’m laigā sū.
Kis rõkāndiz pǟgiņ, kītiztõ, ä’b ūo sū pǟlõ sa’ddõn.
Se u’m mi’nnõn sū pie’rrõ – mis u’m kievāmstiz rõkāndõ.
i’lzõ stu’lzõn jālga
Rǭziņ strū’ḑõb ažā, ku pī’ļõb kažīz sizāl.
Ǭ’rõn, je’l ī’dstī’d strū’ḑõb ja mǟrgandõb jarā.
Sa laskūd, u’m tī’emõst ne’i, ku sa strǭipõd.
Ä’b ūo strǭipõn nǟ’dõ.
Ma ä’b ūo strǭipõn kūlõ seļļizt sõ’nnõ.
strǭdõb ne’iku okš
Mõtsās strǭdiztõ lǟlamtõ tīedõ.
Sa ūod jarā vä’zzõn, a’ž sa ūod kōgiņ strǭdõn.
Ku lǭja sǭb munt strīpõ, izā āigõb vietā.
Strīnkõd attõ ma’gḑõd.
Strīkõb vikārtõ.
Ī’edtõb ažād, nēḑi a’mḑi u’m strīkõmõst.
Strīkõks strīkõb vikārtõ.
vastõ strīḑõ
Ma strīḑõb si’nkõks, ne strīḑõbõd kǭ’dskiņ.
Ne strīdõbõd ne’i, ku ibūkst līndabõd.
Jarā jūobõn strēpiļtõb, jālgad lǟ’bõd vikā-väkā.
vi’zzõ strempõ
Ta strēmpõb liegā sizālõs, pi’ds lie’ggõ.
Āina, vȱlgõd võtāb vastõ un strēmpõb vi’zzõ.
Ta jelāb siedā tīedõ strēkiņ.
Kǭrli ve’l vȯlks sūr strēk lovāl vie’ntõn.
Streijõb mǭ’zõ āina või sīemnāiga.
Kuoigīd strandõbõd.
sǟ’l tegīž ikš strandiz, ne’i u’m kuoig vizās.
Ne’i pȯdūb, ne’i stõukstõb ne’iku mingi kīskõks.
Tuoi stǭ’stõb tä’mmõn, mis ta ä’b ūo nǟ’nd, kūlõn.
stǭdõb mǭ si’zzõl
Bīetõd attõ stǭdtõd.
Pu’bḑi stǭdõb va’ggõ.
Sīemnāiga stǭdõd, nēḑi stǭdõb.
Vȱlgõd vȯ’ļtõ ullõ stirpõs.
Stipriņtõb rištingtõ, tī’eb priššõks un joudzizõks.
Ta spēļõb stikkõ fijolõks.
Stērkiļtiz krǭigidi.
Stērk īeb glumāks.
Seis kubīkmettõrt u’m kim stērõ.
Steņūb, ku pȯdūb sizālõs, pa je’nnõks sīend.
Stempiļtõb stempiļi pǟlõ kǭrtõdõn.
stedīļ, kus novātõ ibīži
outobus statsij
rōdariek statsij
Istīzmõ statsijõs, vȯdlizmõ.
Se ä’b ūo rištīng, se u’m spūok.
Spūok seļļi kǟ’mõrz um.
Ta kārtab spūokstõ (~ spūokidist).
Nurmõ sai ka tī’edõd spūok, īrmatõks; ta likūb tūlkõks, si’z u’m irm.
I’bbi sprõukšlõb.
Kengmiži sprǭdžõb vi’zzõ.
jarā sprǭ’gõ ~ mǭ’zõ sprǭ’gõ
Rištīng sprǭ’gõb nǟlgastõ, või ku seļļi vigā u’m.
vi’zzõ spro’užõ
Spro’užõb midāgõst tuoiz jū’rõ vi’zzõ mingiz ažāks, na’ggõlõks.
Ǭ’rõn spro’užõb vi’zzõ.
Rištīng, jelāj sprõukšlõb midāgõst ulzõ, ne’iku aļdždi ētab.
Doktār mīnda spritsūb, spritsūb mingiži aiņḑi nǭ’gõ alā.
Sprīt laskūb mǭ’zõ, si’z līb pūol pūŗaztõ.
spritsidi andõ
Kaļdi springõb: priššõd kalād, rǭžki repțāb sūolõ pǟlõ, algõ īegõ slikțõks.
Seļļi, kis mõtlõb, mis võiks tī’edõ ja kui võiks tī’edõ un ä’b tī’e, sprēkõb.
Kakš rištīngtõ sprīezõb ī’dõku’bbõ, mis tī’edõ.
Päp spreḑīktõb.
Päp rõkāndõb, ne’i ku spreḑīktõ kītõb.
Jei ka sprāigõb kațki.
Sprāiga sizāl, pōkõb kațki.
Pļärā spõrkšlõb.
Spǭŗõd sǭbõd nustõd i’lzõ.
Tūoizta spīțõb, tī’eb mis ä’b ūo tī’emõst.
Spīțõb rõkkõks.
spīț pierāst
Spitšūb – tī’eb spitšīks.
ku’bbõ spitšõ
Rǭžki suormõdõks te’i tä’m lānga seļļizõks spitšīks, pīentiks.
Sa ūod ikš spitskõ rištīng.
Ta spiōntõb tuoiz pǟl midāgõst.
Mi’n vanāǟma ve’l u’m nǟnd nēḑi spīkrõbidi, mis umād vȯnnõd rāndas, kus u’m vīļa pī’lõn sizāl.
Ne spī’etõbõd.
spī’et mie’dlinkiži
Lǟ’b tuoizõn spīekõm mingiz slikțõm pǟlõ.
Pūlka lǟ’b spīekõd si’zzõl, mūrdab kațki.
Mis sa ne’i je’n ēņtšta spīegiļtõd!
u’m vajāg spetsial skūol lu’gdõbrǭntõ.
Ku pǟva spī’ḑõb vie’d si’zzõl, si’z ta laistõb.
spenīzõr, kis pidāb ī’dlaigās ǭrõndtõ
kǭrtidi spēļõ
Ta spēļõb fijoltõ.
Ta spēļõb stikkõ fijolõks.
tu’lbiz sõ’vvõ (~ tu’lbõ sõ’vvõ)
Sõ’vvõ jo tūld ä’b ūotõ ne’i sūrd.
ki’rrõ sõ’vvõ
Ta sõvāb na’nnõ.
Mi’n sǟlga sõ’vlõb, ma sõvāb sälgõ.
sõ’vvõ aigiz
e’žmi sõ’vvõ pǟva
Pǟ sõ’vlõb.
Tä’mmõn sūormõd sõ’vlõbõd.
Sõ’vlõb, kui sa kīskõkst nǭ’gõ kațki.
Ta u’m sǭnd mingizt sõvāndõkst.
kievād pūoļi sõ’vvõ
Sõ’ņšlõb – ne’iku mǟ’dlõb.
Tulāb seļļi jeng atroug, sõ’ņšlõb tā’giž.
Tūoizta sõ’ņțõb, rõkāndõb, mis ä’b ūo.
mūnda sõnāks
ī’d sõnāks
eņtš sõnādõks kītõ
sõ’nnõ kūlõ
sõ’nnõ võtta
sõ’nnõ tūodõ
Ta võtāb eņtš sõnād tā’giž.
Ma i’z sǭ mittõ sõ’nnõ sūstõ ulzõ – ädāgiz.
Mi’n eitõ sõnād kurkõ, ä’b või ulzõ kītõ.
Si’nnõn ä’b tu’l sõ’nnõ ä’b sūstõ, ä’b piergõst.
sõ’nnõ pi’ddõ
sõ’nnõ murdõ
Ku ma eņtš sõnā tä’mmõn āndiz, ma pidāb eņtš sõ’nnõ.
Ta ä’b sȭita jemiņ a’ilõ.
Ne sȭitabõd.
Ma ä’b sȭita jemīņ.
Ta ä’b ūo sõitõn jengõ.
Lǭja si’z set lǟ’b, ku tǟnda airõdõks sȭidab.
Lǭjaks sȭidab.
Kalāmī’ed sȭidabõd a’igõ.
Kalāmī’ed tǭ’bõd sõidõ i’lzpē’ḑõn, bet tūļ u’m vastõ.
Sõ’ggõlõks sõ’gļõb viļļõ, jo’vḑi.
Sõ’ggõl tǟ’dõd
sõ’ggõlõks vietā kandõ
Sõbrā sõ’brõ kunāid ä’b u’n.
jarā so’vdõn tubā
La’z ta so’vdõg ja kuijõg.
Ta õ’ŗštõb pi’ņņõ sovāks.
Kus so’vvõ, sǟ’l u’m tūlda.
Ma tī’eb ī’d so’v.
jarā sǭtõ
riek pǟl sǭtõ
skūolõ sǭtõ
ulzõ sǭtõ
sīlmadõks sǭtõ
Ta sǭtiz mīnda si’n jū’rõ, tu’ļ ī’ž ka īņõ.
Krī’evõz sǭtiz pǟgiņ ro’vžti ulzõ je’dspē’ḑõn.
Ta sǭ’rgõb eņtš nǭ’gõ.
Ta sǭ’rgõb sīnda mi’n je’dstõ.
Ta sǭ’rgõb flintõks, kui ä’b lask set.
sǭriz lǟ’dõ
Jǭsõ pa’ņ eņtš vizād sǭradõks tä’mmõn i’ļ pǟ.
Tä’mmõn u’m sǭra pǟsõ.
Ku’bbõsǭmi vȯ’ļ seļļi, ku mēg pigā lekšmõ sǭriz.
sǭpkidi jalgõ kengõ
Rīgõ sǭņõ
ȭ’dõgt sǭņõ
ūomõgt sǭņõ
Ta vȯ’ļ pūolast sǭņõ vie’d sizāl.
Tä’m tu’lmizt sǭņõ mēg tī’emõ tubā kõrdõl.
sounõ kittõ
Ki’v sǭmaltõb, kazāb sǭmal pǟlõ.
Lȭga u’m jarā sǭmaltõn, ä’b ūo pū’dõz.
Ǟma ūdõb saijõ.
Si’z i’z ūo sūormõkši sǭdõb.
Mä’d kilā sǭb nuttõd Sīkrõg.
Janvār kūs sai lōlatõt.
Ta u’m kost pǟl, sǭb vaļmõz andtõd.
Ta sǭb mǟdõltõt.
Se tikkiž sai sa’lliz pandõt jak tagā.
Pǟgiņ kȭrdidi ma sai jemā kä’dstõ rīļtõt.
Pǟ sǭb jarā sie’gdõt.
Mit kuskiz ä’b sǭ lǟ’dõ.
Ilmõ võŗgidi ä’b sǭ veijõ.
Ma tǭ’b ma’ggõ, ä’b sǭ magātõ.
Mȯiznikā sai nēḑi ä’bțõm vīļaks.
Tä’mmõn sai sīe kūož pǟl seisõ āigastõ vȯnd.
i’lzõ sǭdõ
ku’bbõ sǭdõ
le’bbõ sǭdõ
pi’ddõz sǭdõ
si’zzõl sǭdõ
ulzõ sǭdõ
vāldiņ sǭdõ
kui sǭb le’bbõ
Ku sa ä’d lu’g kopīkidi, si’z sa rubīļ jū’r ä’d sǭ.
Ma sai katūks alā, ku vī’mõ sadīz.
Ä’b sǭ sīest kūožõst jarā.
Ma ä’b sǭ pāika pǟldõst jarā.
La’z ma sǭgõ jālgad aldõst jarā.
Sīe neitstõn sa le’žgõl ä’d sǭ.
Ä’b sǭ pi’ddõz.
Sǟ’ldõ ta aldõst ulzõ ä’b sǭ.
Sǭbõd eņtš valdõz ulzõ.
Ma sai nǭ’võ sūstõ ulzõ.
Ma sai tä’m kīndõd va’izõ.
Ma sai ulzõ tä’m kīndõd va’istõ.
Ma sai tä’mstõ vāldiņ.
Näntõn, kīen vȯ’ļ vizā u’ņ, ä’bvõi i’lzõ sǭdõ, kītiz: magūb ne’i ku kuoț.
Ma sai sīestõ rǭ’stõ vāldiņ.
1863. ā. rǭntidi ma ve’l ä’b ūo eņtš kä’dsõ sǭnd pidām.
je’dsõ ku Mikīļ vȯ’ļ sǭnd ūņḑigt tǟ’dõl pa’nmõ.
Siedā sai irgõm kȭlbatõ set 1938./39. optõbāigastõs.
rujāks sǭdõ
tierrõks sǭdõ
Ma sai luštigõlõks.
Laps pa’ņ nurkõ, si’z sai kūldzizõks.
Mi’n naiz sõzārmīez u’m rujāks sǭnd.
Ta sǭb opātijiks.
Või sa ūod ūlõks sǭnd?
tuoimõl sǭdõ
virgõ sǭdõ
tā’giž je’llõ sǭdõ
Ne’i mēg saimõ tegiž tuoimõl.
Ä’b sǭ tuoimõl.
Sīest ä’b sǭ jõ’vvõ nǭ’gõ.
Sǭgõ, mis sǭdsõ!
arū sǭdõ
jõvāmt sǭdõ
kä’ddõ sǭdõ
kilmõ sǭdõ
i’ļ pǟ (~ pi’ds pǟdõ; ~ vastõ pǟdõ) sǭdõ
mit ku ä’b sǭ nǟ’dõ
Ma sai tieutõ i’ļ si’n.
Ni ma sǭb se lōz, ni sǭb se ažā.
Ta sai eņtš nǭ’võ sǟ’l.
Ma i’z sǭ mittõ sõ’nnõ sūstõ ulzõ.
Ma i’z sǭ mittõ ambõ alā.
Rištīng sǭb jālgad alā.
Sa said sīe järā eņtš ka’ggõlstõ.
Ma sai sīe neitst eņtš kä’ddõ.
Ku sa’lliz sǭb kä’ddõ, se u’m ve’ggi.
Sa said pieksõ pi’ds suoŗmi.
Ne’i veitõ, ne’i ku kaš ä’b sǭ sīedõ.
Ma tǭ’b sǭdõ, la’z maksāg, mis maksõs.
Siedā ä’b või sǭdõ, kui sa kūldaks maksākst.
Ma set sai makā sū’zõ, emīņ ma i’z sǭ.
Ma sai tä’m sieldõks.
Ku sǭb lemḑi sīedõ.
Sai pitkā nanā un uid.
Said sõnā vi’zzõ.
Se u’m tarānaigās sǭdõt.
Kus ta u’m sǭdõt?
A’ž sa ne’i kītõd, si’z sa sǭd dū’rõks vȯntsõ bokt!
ne’iku snūor pǟlõ – kis likūb ī’dtõ likkõmõst
Sa mīnda ä’d või snūorstõ tõmbõ.
Nanā snǭtšõb.
Rištīng snǭtšõb le’b nanā.
Jelāj, ku u’m kõ’zzi, snǭtšõb le’b sȭrmõd.
Sa smurgiļtõd, se tīe ä’b ūo midāgõst vǟrts.
smouļ nī’em
Jegāī’d sīemnāigan u’m seļļi smǭršig kard.
Sa tūoizta rištīngtõ smǭḑõd tuoiz je’dsõ.
Se smi’rdõb tabākõks.
Rǭ’ ä’b smi’rd, võib glä’bbõ ja pi’ddõ.
Pi’ņ smilkstõb, ku ta tǭ’b sīedõ.
seļļi nǭ’gõ, mis võib smērõ ja vittõ
Sǟ’lī’ž amā immar kazīzt smīdõrd pīel pūd.
Keņgi viksūb smērõks.
Ta vitūb krīțõks, tī’eb seļļiz smēr, mis akūb vi’zzõ.
Kǭjkõks smeļūb sīemnaigõ.
Sīemnāiga smekīz amādõn jõvīst.
kǭjkõks (~ suormkõks) smekkõ
Rokkõ smekūb, või u’m jõvā.
Ku sa ä’d smek, ä’d tīeda kītõ ka.
Ta smēkõb pīpõ.
Smēkõbõd ne’i, ku irm nǟ’dõ.
Kǭrli nǟb, kui sma’ggõ se u’m.
Vadā viedāmi vȯļļi smagā tīe.
Mi’nnõn slǭ’põb.
Sa set slǭipõd, lāškandõd.
jo slikțõ
Sa mõtlõd mi’nstõ slikțõmtõ.
Sa set slo’bbõrtõd, se mit midāgõst ä’b ūo, mis sa tī’ed.
Sa kǭjkõks ka set slo’bbõrtõd sīemnaigõ.
slikțõ āiga
slikțõ dūš
slikțõks pi’ddõ
slikțõ mēļ
slikțõ pǟ
slikțõ sidām
Īrgiz īedõ slikțõ.
Tä’mmõn u’m slikțõ.
Se ä’b līks slikțõks.
Slikțõ sidām īeb.
Tä’mmõn u’m slikțõ sidām.
Sa slē’põd tūoizta ne’i, ku tuoi rištīng ä’b või tieudõ, mis sa tī’ed.
Sa slapstõd ēņtšta; jõvīst, ku ta ä’b nǟ.
ēņtšta skūoņõ
Jegā kopīk u’m skūoņõmõst.
Skūolsoppijid seļļizt i’z võitõ vȯlda.
Tūoizta skūolõb, tūoizta opātõb.
Polmaņ ja Prints vȯ’ļtõ e’žmizt līvõ skūolmēstard.
sīeāiga skūolkȭrda pie’rrõ
skūolõ lǟ’dõ
skūolsõ kǟ’dõ
i’lzandõks ku’bbõ sǟ’dõ parāzt lu’gdõbrōntõzt līvõ skūolõd pierāst
Tūoizta rištīngtõ skūndartõb, opātõb, ajāb, la’z ta jelāg, la’z ta likkõg, la’z ta tī’egõ.
Tūoizta skubīņtõb, la’z ta tī’eg, jelāg.
Ūsõd skruļļiz skrõuvõz.
jarā skrõuvõ
jū’rõ skrõuvõ
ku’bbõ skrõuvõ
si’zzõl skrõuvõ
ulzõ skrõuvõ
vāldiž skrõuvõ
vi’zzõ skrõuvõ
Ku skrõuvõb vi’zzõ, si’z ta pidāb.
Ikš skrõuv u’m vāldiņ.
Ä’b ūo mittõ ī’dtõ skrõuvõ je’mmitõt.
Sa tuoizõn skopūd tīedõ, la’z tuoizõn vȯlkõ, mis tī’edõ.
Sīemnaigõ ka võib skoppõ.
Jeng u’m skǭlõd pǟl.
Vanāst pa’ņ skǭliņ pǟlõ vȭita.
Vie’dkõks set sko’llõb; rīst si’zzõl valāb vietā ja si’z sko’llõb.
Ma sko’lliz tǟnda.
Lāinõd sko’llõbõd.
kǟ’dõ sklēndartõs
Kis tīedõ jelāb, sīen ä’b ūo aigõ sklēndartõ.
Skēņõb tūoizta: mis sa mīnda utād ja lakād!
skēņdõd tǟnda ä’bknaššõd sõnādõks
Ta panāb skēḑõd ka’ggõlõ.
skēḑõs vȱlda
rīstõd skaņā
Skaņūb blek, glǭz.
Kalā si’žgõnd sǭbõd nuttõt kidūdõks.
Amād tä’m si’žgõnd at ulzõ tunnõd.
Ta istāb nemē kūmizt sidūd pǟl.
Mis sa tǭ’d nēšti si’žžist?
Rāndas mǭmī’ed āt si’zzõltuļļizt.
si’zzõltu’lmizmaks ovāt
Tu’l si’zzõlpē’ḑõn!
si’zzõlpä’zzimi ilmõ maksõ
Si’zzõllē’mi kīeltõd!
N. Polmaņ eņtš si’zzõlkēratõksõks
sõnārǭntõz gramatiliz si’zzõljū’ondõmõks
papīer si’zzõl pakkõ
tieut si’zzõl andõ
aiņi si’zzõl võttõ
si’zzõl jengõ
si’zzõl jū’odõ
si’zzõl lǟ’dõ
si’zzõl sa’ddõ
si’zzõl murdõ
si’zzõl pānda
si’zzõl sǟ’dõ
si’zzõl tūodõ
ī’dst si’zzõl, tuoizõst ulzõ
Astāgid si’zzõl!
Pǟgiņ ä’b lǟ’ si’zzõl.
Tulgid si’zzõl!
Ma opūb rǭntõd sizāldõst.
Ne at sizāl.
Jo’vḑi ä’b ūo sizāl riktig sva’rrõ.
Ku lǟ’b sittõm, lǟ’b zīḑõn vȭlgidi maksām.
sidām sitkit
Sitāntõb, panāb laps sittõm.
Ma lapstā sitīņtiz, si’z u’m mingi strēk ilmõ mu’rtõ.
Ta ä’b ūo sitā pǟldõ võttõt.
Sitā si’n kīel pǟl!
Ta mittõ sittõ i’z sīe.
Siskāb mingiz va’imiz ažāks, nõ’ggõlõks, nǭskiļõks tūoizta.
Doktār siskāb nǭ’gõ alā
Sīlma siskīz ulzõ.
Spitš pūlkaks ka võib siskõ, se ka u’m va’imi.
Mie’dlinki siskāb eņtš ǟndaks.
ne’iku nõ’ggõlõks siskāb
sizāl siskāb.
Dadžād siskõbõd.
Suormkõks siskāb siļmi.
Sirūb, kierdi lǟ’b.
I’ļ mä’d mǭ āt i’ļļõ lǟ’nõd mingizt ä’bmingizt si’rrijid.
Kǭra u’m sirmi ne’iku su’ddõn.
Sipšlõb, ä’b või rõkāndõ.
Rǭz sipšlõb vī’mõ.
Polākõn at sipšlimist sīlmad.
Sipriki jāmstab.
Siprikizt ku’zzõbõd ka.
Ta kazātõb sīpõļi (~ sīpiļi).
Sīpõld kazābõd.
Vietā võib sipīņtõ, ku ä’b valā.
Tīlkiņ sipīņtiz pǟlõ.
Ma jetīz ta sīņõ ī’ž.
Ja’mdõ vī’mõ, sūrd sipād.
si’ņņi nī’em
si’ņņi i’bbi
Või se u’m näntõn si’zzõl sintõd?
Ta leks sīnī’ž.
Ta u’m sindõn mie’rmīez.
ä’bāigali sindõn
ūškad sindõks
ūd pǟl sindõ
Tä’mmõn sīndiz vīž lapstā.
Vāški sīndiz sīestõ nī’emõst.
Ta u’m sindõmõst seļļi.
Ta ä’b ūo e’gļõ sindõn, ta u’m a’mni’ggõks sindõn.
Ta u’m sindimizõst līvli.
Tä’mmõn u’m sindimizõst sidām rujā.
Ta ä’b jōda laps sindimizt vȯ’dlõ.
Sǭtiz mīnda sīest sindizkǭrandst ulzõ.
si’n arrimiz pie’rrõ
si’n pierāst
si’n tǭ’miz pie’rrõ
ne’iku sīlkõd pitsõ
Tūrskad ūndad pǟl panāb sīļkidi: ī’edõb sīļkõd pīenõks ja panāb seļļizt siļktēmpõd ūnda pǟl.
Ta sīļgiz kõzāks.
Ta sīļgiz mi’n gī’mõ pätš.
kǭ’dõks sīlda
Ikš veršt – vīžsadā sīlda.
Amā e’žmõks āigizt, mits sīlda u’m vietā.
Liestād āt kūdsõ-seisõs si’lsõ.
lapstā si’llõ võttõ
Vȯ’ddõl, sīlmapilksõ līb jūsõ!
Sīlmalōdad īebõd smagāks, lǟ’bõd vi’zzõ.
Sīlmadǭ’rõn, kus siļmi pū’stõb jū’rõ.
Ta pū’stiz kädūd sīlmadǭ’rõnõks.
siļmõz vaņțlõ
siļmi pilktõ (~ piltõ)
brūnizt tumšizt sīlmad
knaššõd si’ņņizt sīlmad
märgist sīlmadõks
vizās sīlmadõks
sīlmad je’dsõ un tagān
sīlmad pu’nnizt nemē ǟrgan (~ särgõn)
mustād sīlmad ne’i ka tšigīņõn, ä’b tǭ’ nǟ’dõ
sūrd sīlmad ne’iku būndald
sīlmad ne’iku kaššõn
ve’žžizt sīlmad nemē ilgõlapsõn
siļmšt sǭņi vȭlgidi
siļmi mǭ’zõ ra’bbõ
siļmi kīerõ
siļmi la’gtõ
kǭ’d sīlma va’izõ jettõ
siļmi pie’zzõ
mingiz pǟl siļmi eitõ
mittõ siļmšti ä’b laskõ
nēļa sīlma allõ
nemē pīrgal sīlmas
siļmiz sa’ddõ
sīlma sīlma, āmbaz ambõ vastõ
sīlmas pi’ddõ
sīlmad pǟl sa’ddõ
Sīlmad kārtabõd sieldõmtõ.
Sīlmad attõ īezõ vizās.
Ma laskūb set sīlmad vi’zzõ.
Ku sa panād sīlmad vi’zzõ, si’z sa ä’d tǭ’ nǟ’dõ, pīkstõd vi’zzõ.
si’z tulāb u’ņ, ku sīlmad lǟ’bõd vi’zzõ.
si’z ku rǟkõb, kītõb, ku sīlmad attõ vie’d si’zāl.
Vaņțõl mi’nnõn siļmiz!
Ta ä’b lask mīnda sīlmad aldõst ulzõ.
Ta u’m amād ro’vd sīlmad allõ.
Ku pǟ pȯdūb, si’z īeb sīlmad je’dsõ mustāks, kõzāks īeb kērabizõks.
Mi’nnõn u’m u’d sīlmad je’dsõ, un pu’nnizt kärmizt attõ.
Jedspē’ḑõn mi’n sīlmad je’dst!
Se u’m mi’n sīlma pie’rrõ – knaš, mis mi’nnõn mīeldõb.
Eņtš sīlma u’m izānd.
Sīlmad īebõd kērabizõks sīe pǟvaks (~ pǟva kä’dsõ).
Mēg rõkāndizmõ sīlma sīlma vastõ.
Irmõn at sūrd sīlmad.
Ta ä’b kāndat mīnda mittõ sīlma tutkāmõs.
Ta pīkstiz sīlma vi’zzõ: si’z ne’i sieldõ ä’b nǟ.
Sa pa’ņd sīlmad tä’mmõn pǟ’zõ – ku ta i’z nǟ, sa kītizt un ta mūoštiz.
Ma ä’b usk eņtš siļmi.
Sīlmadõn lǟ’b pǭ’mi pūol pǟlõ.
Ta eņtš siļmi blikštiņtõb – sīlmadõks rõkāndõb.
Alā pū’gõ põrmõ siļmiz!
Ma laskīz tä’m ulzõ siļmšti.
Ma si’n siļmšti jo lugīz.
Mi’n u’m jelāmõst tīedõ ja ī’d sīlmaks vakțõmõst tǟnda.
sukā sīlma
võrgõ sīlma
sukān siļmi i’lzõ võttõ
U’m kuoŗŗõmõst sīlmad je’dsõ un pȯimõmõst sīlmad i’lzõ.
Sukā siļmšti arābõb ulzõ.
kirrõ sīlma
nõ’ggõl sīlma
sīli kū’od pierāst
Sa pidād mīnda sīlizõks.
si’ldzi kǭra
si’ldzi ǭrõn
si’ldzi mīez
si’ldzi nǭ’gõ
a’mḑi sīldidi eņtš tagān jarā kittõ
pǟdõ silāstõ
Ma silāstõb tǟnda kä’dkõks.
Kaš tǭb, la’z tǟnda silāstõg.
ēņtšta jarā silāstõn
sī’kstõ jeng ne’iku kaššõn
tu’lbiz si’gžõ
pǟ’dõ si’ggõ
Li’ņḑi sigūb ǭŗaks.
sigā piezā
Se u’m sie’gdõd ne’i, ku mittõ sigā ä’b sīe.
Ta sīetõb a’mmõ aimõ.
Ta sīetõb lapstā rīndaks.
Ta sīetõb nī’emõ āinaks.
Ta sīetõb kaššõ eņtš kä’dstõ; Ta sīetõb kaššõ eņtš kä’dkõks.
Kui igāniz sa sutā ka ä’d sīetõks, ikštõz mõtsā pūolõ vaņțlõb.
sīestõ, ku
Sa tu’ļd, sīest ku sa tȭitizt.
vȯ’ddõr, ka’ggõr, ni’zzõ, na’ggõr sīemt
Ta vȯstīz ri’ggõ sīemtõ.
sigā (~ sigād) sīemnāiga
Sīemnāiga lopīz.
Seļļi sīemnāiga ä’b lǟ kurkstõ mǭ’zõ.
Sigā sīemnāiga u’m švakkõ: se set u’m seļļi sigād sīemnāiga.
Ma panāb sīemnāiga vi’zzõ, algõ kärmizt läkkõd si’zzõl.
ma’gḑi sīemnāiga
Tämpõ lȭinastāigal vȯ’ļtõ kuolm sīemnaigõ.
Sīemiztǭ’miz võtīz jarā.
Ä’b ūo rištīngõn sēmiztǭ’mizt.
sīemizaigõ pi’ddõ
umār sīemgõz
Ni ma sai ikškõrd sieldõmt.
sieldõmt kartõ
Vel kū’oḑõn sieldõ ä’b tīedam.
sieldõks īedõ
sieldõ ve’ž
sieldõ nemē pǟva
ne’i sieldõ kui ve’ž
nemē valkt sieldõst touvõst
Rǭžkīški īeb jo sieldõks, pīlava’istõ spī’ḑõb.
sieldõks oppõ
sieldõks sǭdõ
sieldõks tī’edõ
Ne’i sieldõ kui vīž suormõ.
sieldõ mēļ
sieldõ pǟ
sieldõd sīlmad
Tu’l sieldõ pǟkõks!
Lānga u’m jarā mǟ’dõn, äb või sǭdõ sieldõks.
sieldi pǟva
sieldi tu’lbi
sieldi ēļ
sieldi tǭvaz
vīž vierstõ sīelapūolõ Kuolkõ
Sīeks si’z idā līvõ kilīs vȯ’ļtõ vīž skūolõ.
Sīekõrd tēḑi vīž jelājvagōnõdõks, bet paldīž tēg sǭtõ jālgiņ a’jtõd Sibīrijz.
Ä’b ūo sīekiļi.
Ikš vakā u’m kūž sīekõ.
Sīekõks ka āigiz ri’ggõzt.
Ma si’z mǭ’zõ kīliz set ja set sīekõ; ikš sīek u’m kim, pigā ikštuoistõn lītõrt.
Ma pa’ņ apātõksõ kakš sīekõ jo’uḑi.
Ta sai ro’vzt sie’ggõ.
Tu’l mä’d sie’ggõ!
sie’ggõ kämpiļtõ
sandrokkõ sie’ggõ
ǭ’jõ sie’ggõ
Kǭjkõks siegūb sīemnaigõ.
Ma siegīz tä’mmõn šūmõ.
jarā sie’ggõ
Ta siegīz lu’ggimiz jarā.
Sa siegūd tä’m tīe (~ ažād) jarā.
ikš mä’d siegāst
mä’d siegās
Mudā siegās võib lieudõ eļmi.
siegāmõl a’jjõ
siegāmõl lǟ’dõ
Se ajīz tieudtõb āigiņ skūol tīe siegāmõl.
Kuoiāinad tējid jõ’vvõ sīedõtǭ’mizt.
Kuoiāinad vȯļļid jõvād sīedõtǭ’miz pierāst.
švakkõ sīedõ
Sǭb lemḑi sīedõ.
Ta sīeb ma’g tǟ’dõks.
Ta sei ulzõ sīe sīemnāiga.
Ta sīeb eņtšõn a’mmõ si’zzõl.
Sīeb ne’iku nǟlgali, ku ä’b vȯlks sīedõ nǟ’nd.
Ta sīeb pitkād ambõdõks – ta sīeb, ku ä’b ūo tǭ’mõst, ku ä’b smek.
Ta sīeb amā sūkõks (~ sūr sūkõks; ~ sū täuž).
Ī’ž ä’b sīe ja tuoizõn ka ä’b ānda.
Mīez sei sīe naiz pierzgõ.
Ta u’m sīḑštpūold rištīng.
Sī’ḑštī’ž mēg irgõm aigõ.
sī’ḑšt u’m nǟ’dõb, ku ...
Ma u’m sī’ḑšt perīņ.
sī’ḑš ja sǟ’l
Ku ä’b ūo sī’ḑš, si’z sǟ’l.
Ne’i vä’ggi jõvīst ä’b vȯļļi, kui sīḑšõ rõkāndõbõd.
viššõd si’ḑmõd ro’vvõks
paklizt sidūkst
ku’bbõ si’ddõ
vi’zzõ si’ddõ
šǭ’võ vi’zzõ si’ddõ
Ta sidīz ibūkst ku’bbõ.
Sidīzt kädūd sǟlga tagān vi’zzõ.
Sidā sīlmad vi’zzõ ne’i, ku ta ä’b nǟ!
Ta u’m ne’iku vi’zzõ si’dtõd sīņõ.
Ta tu’ļ mä’d sidāmtõ.
Te’i kilā sidāmtõ sūr je’l.
Pemp sidāmtõ at seļļizt kāngard.
Mi’n tubā u’m kilā sidāmtõ.
Sidāmt vȯ’ļ ouk.
Kilā sidāmõl u’m sūr kuodā.
Ta lekš kilā sidāmõlõ.
mä’d sidāmõld
Ta u’m mä’d sidāmõs.
sidām vāņkagrūoip
sidām jū’odmõd
sidām klap
sidām ko’l
sidām kuodā
sidām kūora
sidām ladā
sidām kuoț
sidām muskiļd
sidām muskiļd palātõm
sidām nǭ’gõ
sidām sidāmi nǭ’gõ
sidām u’ļļi nǭ’gõ
sidām vitsā
sidām al
Sidām bukkõrtõb.
Sidām īekõb ne’i, ku rīndad dõ’ržõbõd.
Sidām īekõb ja klopūb sizāl ne’i, ku tulīnõz līb ulzõ.
Sidām likūb un lǟ’b; ku īeb paikõl, si’z rištīng kōgiņ ä’b jelā.
Sidām tõkštõb.
kuldi sidām
pī’emdõ sidām: ku tä’mmõn u’m zǟl
roudi sidām
vizā sidām
jõvāst sidāmõst
pū’dõst sidāmõst
pū’dõ sidāmõks
midēgõst sidām jū’rõ võ’ttõ
sidām jū’rõ lǟ’dõ
sidāmt tijāks repțõ
sidāmt vǭjastõ
Sidām nutāb mīnda sīņõ.
Sidām u’m ne’i ki’bḑi, ne’iku duņtšõks ī’edõb si’zzõl.
Sidām u’m lǟlam mu’rstõ, mu’r pīkstõb sidāmt.
Sidām u’m täuž.
Mi’nnõn sidām u’m täuž kurkstõ sǭņõ.
Missõst sidām täuž, siedā sū rõkāndõb.
Ku sidām tǭ’b (~ tȭmbõb), si’z ma lǟ’b.
Sidām ä’b võtā vastõ sīemnaigõ.
Sidām īeb slikțõks.
Sidām u’m slikțõ.
Sīen sidām u’m ki’vstõ, ä’b ūo lemmidi jū’tidi.
Ta pidāb eņtš sidām vizās.
Ta tī’eb eņtš sidām vizāks.
Alā võttõ eņtš sidāmõz!
Se lǟ’b mi’n sidām jū’r.
Kis tä’m sidām jū’rõ akūb!
Mis si’n u’m sidām pǟl?
Vīeriz nemē ki’v sidām pǟld.
Mūnda mǭ vȯ’ļ seļļi, ku sidām vȯ’ļ luoik ja aigād vȯ’ļtõ kuordõd.
Līvõ kultūr sidām
leb tä’m sī
sīdõ tuoiz pǟlõ kīerõ
Mi’nnõn ä’b ūo mittõ ī’dtõ sīdõ.
setmõz kõrd
setpǟvaļi tagāvarā
setmiņtū’onti ro’vzt tõuk
setmiņtǭžlimi kuodā
setmiņkȭrdali kovālõz
Helsinkis u’m tund ulzõ setmiņ līvõ kīel rǭntõzt.
setkimdõ tū’ontõ
setkēļi sõnārǭntõz
setēļi kūoŗ
set kõrd
set āigastõ
Munt pȯiškizt magīzt, set ikš i’z ma’g.
Vaņțõl, ku set pi’ņ ä’b jāmsta!
Ma vȯlks nēḑi pieksõn, set nēḑi vȯ’ļ pǟgiņ.
U’m jõbā āiga ma’ggõm lǟ’dõ, agā polākõz set lugūb.
Poiški set magīz ī’d.
Tu’l set tǟnõ!
Mis sǟ’l, la’z set läkkõ!
Lǟ’b tuoiz jū’rõ sē’ršõm, la’z tuoi āndab jõ’vvõ sīedõ, jūodõ, si’z tuoi sīnda tsē’ņõb.
Viļļõ sērõb, ku kūjastõb.
Sērõb kȭrda pierāst vȱrdõd pǟlõ, la’z kuijõg.
Lǟ’b rī’jõ sērõm, panāb vīļa knaššõ kuijõm.
li’nnizt sērkõd
sērkidi pie’zzõ
Ta u’m perīz serk andõn jarā.
Seņtš ta jūob, kuņtš ta sǭb tutkām.
sēņõl lē’mi
sēņõl kä’dõ
sīend paņ
Ne’iku sīend pie’rrõ vī’mõ: sīlmapilksõ sa võid nǟ’dõ, ku ta kazāb.
semḑi rīst
Sēmḑapuțkõz – taim raiklimizt lī’edõdõks ja vī’rizt ēdrõmõdõks.
Āiga sēļgõb.
Razā sēļgõb vie’d pǟlõ.
seļļi tūoļi
Si’z u’m lieudtõd seļļiži-tuoļļiži a’ždi.
sēļţamizt andõ
sēļţamizt ki’zzõ
sieldõks seļţõ
Siedā u’m sēļţamõst.
sēļţab võrgidi
Sēļţab, tī’eb sieldõks mingiz ažā, võrgõ.
Āiga sēļţab.
kūjastõd sēmḑa
mašīnd sēmḑa
ūž sēmḑa
vǭjli sēmḑa
semḑi kīerõ: sēmḑa le’b mašīnõ laskõ
semḑi rīžõ
Nī’em āndab semḑi.
Mi’n nī’emõn īeb kǭraz sēmḑa, u’m laskõmõst nī’emõ vi’zzõ.
Perīzõks ta tu’ļ tā’giž Sīkrõgõl sī’ezeņtšõ Kielk kǭrandõl.
seissadā āigastõ
seissadā āigast va’nnit
seissadā e’žmi
Ne’i jõvīst tä’mmõn lǟ’b ne’iku seismis touvõs.
Līvõ kēļ sai opātõd seis skūolsõ.
siedā-tuodā
sīes-tūos
sīest-tūost
Mis se u’m?
Sīe nī’emõn sīndiz se vā’ški.
si’ņņi sä’v
vālda sä’v
ī’dõku’bbõ sǟrstõ
Ta sǟrstõb eņtšõn ǭ’riņi.
särnist jǭlõkst
Je’dmõl at vȯnd rǭz i’ļ pūola bikšõd ja sǟrpa’ggõlõks si’dtõd vi’zzõ a’lmõl pȯllõ.
piški sǟrlū
sūŗ sǟrlū
Mingi sǟr tulāb i’lzõ.
Ī’d sä’m ma juoi.
ulzõ sä’ltõ
vaļmõks sä’ltõ
Mikīļ sǟ’lõ set lāškandõb.
Sǟ’lõz ikš skūolopātiji sai eņtšõn mǭkabāl.
sǟlgatagān rõkāndõ
sǟlgaņizõl laškõ
sǟlgaņizõl sa’ddõ
sǟlgaņizõl ma’ggõ
sǟlgaņizõl vȱlda
sǟlgaņiz sa’ddõ
sǟlgaņiz ma’ggõ
Ra’jjõn u’m ka sǟlgano’j.
Ma nojūb vast sǟlgano’jjõ.
sǟ’ldtäst ku’bbõ kuoŗdõd
sǟlga pǟl
ibīz sälgõ istõ
a’m sälgõ vie’ddõ
sälgõ kǭ’ļõ
sǟlga kīrõ vie’ddõ
jālgad sälgõ pānda
Ta kīeriz eņtš sǟlga mi’n pūolõ, mis ma si’z sǟlgaks rõkāndõb.
Sǟlga tagān tī’eb vā’giž, vā’giž mõitiz.
Tä’m sǟlga tagān u’m suodāvä’g.
Kīen sǟlgas sa ūod, alā li tuoiz sälgõ!
Kǟ’b, pǟ sǟlgas.
Tä’mmõn u’m mantõl sǟlgas.
Viedāgid mantõl sǟlgast mǭ’zõ!
Li sa tästā, ma lǟ’b sǟ’ldõst!
sī’ḑš ja sǟ’l
sǟ’ld, ä’b kui kougõn
ku’bbõ sǟdõ
pālkalizt sǟdõ
Ta kōgiņ sǟdiz.
ä’b sǟd
ku’bbõ sǟ’dõ
kõrdõl sǟ’dõ
Sä, võtā!
Sä si’nnõn!
sarlimi jǭsõ
U’m võtāmõst saņțštok kä’ddõz ja lē’mõst immõrzkouți.
Vēl sāņțim jelāmi vȯ’ļ vabānikādõn.
sāņțõks īedõ
Saņț ke’i pallõs immõrkouți, ta sāņțiz.
Mitikš saņț tijāld ä’b ūo.
sangdõ sandrok
sangdõ nǭ’gõ
sangdõ mõtsā
sangdõ rǭntõz
Zup u’m sangdõ ne’iku sandrok.
sangdõd kūorad
Tä’mmõn ä’b ūo siļmi, seļļi sangdõ rištīng.
sangdõ pǟ
seļļi sangdi ä’bjõvā ga’is, la’z kirrõ karīņtõg si’zzõl
Kīeb nemē sandrokpadā.
sa’m sa’m tagān
samīņ lǟ’dõ
jegā sa’m pǟl
pitkād samūd
sūrd samūdõks
Mits sa’mtõ?
Ta lekš sa’lliz Väntõ.
Salāndõbõd ī’dtuoizõn pigā sīlmad ulzõ.
Ta salāndiz tuoiz rištīng ibīz.
I’bbi u’m salāndõt.
salā mõtkõd
Ārmaztõks algõ vȯlkõ salā.
salāks pānda
salāks pi’ddõ
saksā keļ
pǟgiņ, veitõ sakšti
nēļa sāina va’il istõ
mingizt vastõ sainõ pīkstõ
Sāina kūlõb.
Alā a’il pǟkõks vastõ seina!
Ne tǭ’bõd mīnda sainõ a’jjõ, tǭ’bõd mi’nnõn slikțõ tī’edõ.
Ta tu’ļ sa’ggõld mi’n jū’r.
sa’gdõ kem
Lu’m (~ lūnda) sadāb.
Ra’gdõ sadāb.
Vī’mõ sadāb.
Tä’mīezõ sadīz vī’mõ nemē kaļļõ.
mǭ’zõ sa’ddõ
jālgad pǟlõ sa’ddõ
ku’bbõ sa’ddõ
pǟlõ sa’ddõ
pitkālõz sa’ddõ
sīlmad pǟlõ sa’ddõ
sǟlganiz sa’ddõ
si’zzõl sa’ddõ
Ta sadīz sāina kilgõ pitkāliz.
Ta sadīz i’ļ pǟ ja i’ļ ka’ggõl.
Mēg sadīzmõ ī’dõn sälgõ.
Ne ne’iku lambõd sadābõd pǟlõ ja sīebõd jarā.
Ne attõ sa’ddõnd ne’iku pūlī’edõd.
Pūd sadīzt ne’iku āina vǭlõd.
Nītsõ ve’ž īrgõb sa’ddõ.
Rištõd ro’vz sadābõd uskstõ jarā.
brī sadāmi
kǭ’dkimdõz sadāāigastõd īrgandõksõl
sūr sa’d
sa’d āigal
Sa set ružīņțõd tǟnda.
Sīest je’lstõ u’m set ruzū īend.
Mis sa pi’ņņõ rū’tštõd!
Lūomõz rū’tšõb.
Pi’ņ ka rū’tšõb, u’rgstõb.
Kaš ka rū’tšõb urrā-urrā.
Pārmaz rū’tšõb.
Ne a’iliztõ ne’i, ku mǭ rū’tšiz.
Mašīnõd rū’tšõbõd.
Ta rutsūb ku’bbõ, īeb piškīzõks.
Ta vȯstīz rūtlimizt ǭ’rõnd.
lä’b rūt
ǭ’rõn rūt
Rušk u’m ä’bpū’dõz kǭra, ä’b mustā, ä’b pu’nni.
rušk tīe
rūožlimizt lūotõkst
Jemā kudīz rūožlimiz dek.
rūotš kēļ
Mä’d tarās kazābõd rūožõd.
rūožõ pū’gõ
Tä’mmõn ētiz rūož jalgõ.
Rōda rūostõb.
rūost palāb
Veis rūod u’m rūosti.
Siedā ä’b rik kuoi, ä’b ka rūost.
Rūost sīeb roudõ.
le’bbõ jūokštõb rūoŗ
Sidūkst vǟndiz no pǭr kõrd immõr jālga, algõ vīzõz rūorõg jalgõ.
ruoiskõ nä’gțõ
Ma si’nnõn āndab rūoiskaks.
ruoiktõ tīe jū’r
Ta īrgiz sūr ruoikimizõks lǟ’dõ tīe jū’r.
Mi’nnõn u’m ruoikimi.
a’bbõl ruoikõ
je’ddõ ruoikõ
Kus sa rūoikõd?
Ku u’m nūoŗ, si’z u’m ruoikõmõst.
Sa rūoikõd lǟ’dõ (~ tīe’dõ).
Rūogstõs kazāb pǟgiņ rūogidi.
rūogõst katūks
Rūogõd kazābõd jǭŗis.
Rūogõd pǟlõ spūoļtõb langõ, ku kudāb kāngazt.
Ī’dst ī’d rūoḑõb kärmiži jū’rõ, ro’vžti ka rūoḑõb jū’rõ.
Vikāt rūod u’m sangdi.
ibīži rūnõ
pȯrzidi rūnõ
Runts u’m ne’iku kēņig.
ja’mdõ rūnga piekstõb pierāst, kīen attõ oksā tīnkõd
Ta viskīz mi’nnõn rūngidi si’zzõl, la’z ma äbvõigõ bro’utšõ.
Rump vȯ’ļ i’lzõ paistõn ne’iku ǟrga.
Ǭ’rõnd at rump immõr.
Šoffõrd rumāltõbõd mõtsād tǟdõks.
Sa set rumāltõd, sa äd mūošta tī’edõ.
eņtš va’il eņtš le’jḑi rumālõks tī’edõ
Ta ä’b pie’z ēņtšta, ta u’m rumāli.
rumāli rõk
rumālizt sõnād
Rumāli nai kǟ’b piekslõ mī’edkõks.
Ä’b ūo rūmõ magātõ.
Tī’e mi’nnõn rūmõ, kus istõ võib!
ruļļõb kūnkiļi
ruļļõb rūļid
Palāgidi ruļļiz ruļļõks.
Tulāb īļing, āina ne’iku lǟ’b ruļļõs.
Ruļļõb mǭ vi’zzõ, kui u’m kūja.
rujādkuodās maggõ
rujālizõks īedõ
rujāks īedõ
Rujādkuodās u’m pǟgiņ ru’jḑi.
Rujā rištīng lǟ’b jõvā pūolõ, kuojābõb.
rūiskaks ra’bbõ
akkiji rujā
ru’jjõ sǭdõ
Rujā pīkstiz mi’n mǭ’zõ.
Rujā tīedab, mis ta kītiz!
Vȯtš rujā!
ru’iskõ nä’gțõ
ru’iskõks ra’bbõ
ru’iskõdõks a’ilõ pǟlõ
Ta nä’gțõb kabāts ru’iskõ.
Ru’inõb, ku veisõks ī’edõb ja duņtš ä’b ak, u’m tȭlza.
sūrd rūimõd
amād rūimõd rovžti tǟdõd
Ta sai eņtšõn ūd rūimõd.
Täs u’m veitõ rūimõ.
Si’gžõ kāitsiz nī’emidi rugā pǟl.
Me’ž u’m jarā rūdīņțõn, si’z ä’b ūo ma’gḑi ka.
Rudīņțõb, vizāks tī’eb.
Ta võib vȱlda u’m īend veitõ jõvā rudiment.
rubīžt vie’ddõ
Rubīņțõb duņtšõks, rubīņțõb ulzõ kēridi.
Kis kopīkt ä’b ārmakst, se rubīļt ä’b sǭ.
Rõ’v u’m piški, kǭrand sidāmõs.
tarā rõ’ut
vabād rõ’ut
rȭskõ sēmḑa
rȭskõ i’ļdžēmḑa
Pǟ u’m rȭmsõ.
Bīskop vȯ’ļ vä’ggi rȭmli.
rȭmõ tī’edõ
amādõn rȭmõks
Eņtšõn vȯ’ļ rȭm nǟ’dõ.
Siedā ta tei rȭm pierāst.
Läpš tei va’nbiztõn rȭmõ.
rõkīdi la’gtõ
Ma i’z sǭ tä’mkõks rõkkõl.
Ma rõkīz tǟnda.
Si’z rõkāndizmõ sõbrādõks lǟ’dõ Tsälmõtõ.
ku’bbõ rõkāndõ
le’bbõ rõkāndõ
sǟlgatagān rõkāndõ
tuoizõn tagān rõkāndõ
vastõ rõkāndõ
rõkāndõb ne’i, ku sīekõld lǟ’bõd pi’ds ga’isõ
pǟ tǟdõks rõkāndõ
ne’iku zīḑ tsigīņõks rõkāndõb
sūod-sǭmald ī’dõku’bbõ rõkāndõ
tūldõ-tōvaztõ (~ sittõ-paskõ) rõkāndõ
rõkāndõb ne’iku bǭļast
Ta rõkāndõb mi’nnõn vastõ – tǭ’b se tīedaji vȱlda.
Ma rõkāndõb si’nkõks ne’iku sāinaks.
Ikš rõkāndõb tarāst, tuoi tarā oukstõ: ī’dtõ rõkkõ ä’b rõkāndõt.
Ma rõkāndõb si’nkõks ne’iku zīḑ eņtš pǭtiŗi.
Mēg rõkāndõm ne’iku sigā gūogõks: ikš lǟ’b ga-ga-ga, tuoi rokīņțõb.
Mitikš zīḑ ä’b mūošta, mis sa rõkāndõd.
Mēg rõkāndõm sūstõ sū’zõ, ī’d tuoiz jūsõ.
Ne rõkāndõbõd ī’dtuoizõn sū’zõ.
Ūom rõkāndõnd!
Ta sīeb rǭžkīski.
rõkkõ piddõ
laps rõk
patli rõk
sieldi rõk
mǟ’dõn rõk
sīest ä’b ūo rõkkõ
Missõst u’m rõk?
Se rõk ne’i mä’ddõn ei kațki.
Rõk ä’b ūo sieldõ, ne’iku pūoltūorõz.
Rõk jenīm ä’b lǟ’ ne’i, kui vajāg.
Rõk tagān u’m sūŗ mu’r.
Mittõ rǭžkiz ma si’nnõn ä’b ānda.
Ku rištīng u’m rǭžki, ta ä’b ūo ne’i kovāl, ä’b ūo riktig mēļ.
Rǭ’zutīļ u’m tī’edõd aņgõr nǭ’gõst, ja sīņõ si’zzõl pa’nbõd rǭ’, ja se zutīļ sai pi’dtõd immõr eņtšõn.
mittõ rǭz
skuțkõn u’m rōza kleit.
ne’i je’nnõ ro’vžti ne’iku kērabiži kärmiži
pǟgiņ ro’vžti
Pǟ’giņ ro’vžti vȯ’ļ ku’bsõ.
Sǟ’l u’m ro’vžti ne’i je’n ku kärmiži (~ ku jȭgta mä’g pǟl; ~ ku jȭgta rānda pǟl).
līvõd ro’vz
mä’d ro’v jelāmi
munt ro’vvõd literatūr
Kangḑi, ǭ’rõntõ rǭviņtõb.
Grǭvsõ u’m rǭ’vi ve’ž.
At seļļizt ro’vd, kis lǟ’bõd kanādõks ma’ggõm ja nūzõbõd sigādõks i’lzõ.
Ma u’m ro’vd sūsõ.
Ūrgad ja grǭvõd at rǭvõ tǟdõd.
ro’v lu’ggimi
Rovād at vie’da’llizt kivīd.
roudi tǭ’mi
Kōpmī’ed rǭstizt sa’ggõld kǟ’dõ Līvõmǭl.
jelājd rǭstimi
līndõd rǭstimi
mie’dlinkizt rǭstimi
tarārǭstimi
Või rǭ’pūtõks või vȭlgadnǟlga?
Ropūb kädūdõks pi’ds mǭdõ või i’lzõ pū’zõ.
Ta ropūb pū’zõ.
Läpš ropūb, ku ta ä’b kǟ’.
Ta ropūb mi’n je’dsõ, mi’n gūngaserk alā, ropūb nēļa käpā pǟl.
Bo’ŗ, kukki ropūb.
roppi rištīng
roppi rõk
Ta u’m kil ikš roppi rištīng eņtš roppiz rõkkõks.
roppi pe’ļmi
Mūnda amatnikā tīe u’m roppi.
Ta istāb rǭntõ tagān.
Ta istāb rǭntõd jūsõ set.
Kǟ’b neme kaš tuļīz rok padā immar.
appõn rok
jūodõb rok
rǭibdõb tīe
Rejāks rǭibõb vīļamǭdõ pū’dõks.
rǭ’dõ rǭibõ
viļļõ rǭibõ
Mä’d i’ļtarāli rǭibõb, kust set igāniz sǭb.
Tä’mmõn u’m ne’i je’nnõ rǭ’dõ, ku kǭmalõks rǭibõb.
Sigād lǟ’bõd roh-roh-roh.
Nī’emõd a’ilõbõd pids rǭgštõ.
lītõd rǭ’gõd
pitkād rǭ’gõd
Rǭ’gõd at paļgõd jūs, näntkõks panāb lūok vī’emõrd jūr.
Va’g tutkamõl lekš rǭgõz kațki.
Izā pidīz mēḑi rǭ’gõs.
rǭgidi eitõ
rǭgidi kittõ
Ta kitāb rǭgõdks ǭ’jõ.
rōdiž pānda
Ǟrgan panāb rōdarink na’nnõ, rinkõz panāb kieud.
Rōdapēḑi u’m vȯnd Irē jo’ugsõ, Tsälmõt jo’ugsõ.
Panāb rištīngõn kädūd-jālgad rōdad si’zzõl.
pǟva le’bbõ rōda tu’lsõ
roudõ ta’ggõ
Tagā roudõ, koņtš se u’m kūmi.
Lǟ’b ibīztõ tagām, u’m pa’nmõst rōdad jū’rõ.
Sigād pierāst kapīņțiz na’ggiri rōdaks.
Rōda panāb ibīzõn sū’zõ.
pīenti rǭ’
smagā rǭ
sūr rǭ
rǭ’dõ eitõ
rǭ’dõ ta’ggõ
rǭ’dõ jarā plīțõ
rǭ’kõks tī’edõ
rǭ’dõ ne’iku vietā
Rǭ’ sulūb sūormõd va’isõ.
Rǭ’ je’dst kuŗē ka dāntšõb.
Mi’n jemā ka pidīz sukā sizāl rǭ’.
Ta āndiz rǭ’ mi’nnõn pi’vvõ.
Sa tǭ’d sīe rǭ’ eņtšõn kalmõ vīdõ.
Sūrslimi rǭ’dõ ä’b maksā.
Vȯņ vȯlks vȯnd kä’dsõ, set pūtiz rǭ’dõ.
Rǭ’n ä’bvõi pǟlõ ma’ggõ.
Jǭņ īeb bäs rǭ’tõ.
Ta te’i eņtš ǟrga rǭ’kõks.
i’ļdžemḑi rīžõ
ra’zzõ rīžõ
rǭ’dõ ku’bbõ rīžõ
Semḑi rīžõb, rīžõb i’ļdžēmḑa pǟldõst jarā, ku u’m rīžõmõst kǭjkõks.
Ǟma rīvõb kakūd pierāst borkiņi.
Rīvkõks rīvõb na’ggiŗi.
sä’ltõ pūḑi rīțõ
Pūd rīțõn ikš tutkām vȯ’ļ ne’i lemmõks peizõn.
Saksād pidīzt līvlizt vastõ rištsuo’ddõ.
sūr rištpǟva
Kim päuvõ je’dmõl sušpivḑi u’m rištpǟva.
Mingi u’m tä’d rištõdni’m?
ažād ulzõ rīštõ
Lēšõd rīštõbõd Līvõmǭdõ.
loudõ rīštõ
tu’bbõ rīštõ
lūnda rīštõ
Rištīng rīštõb, u’m kie’vtõmõst.
rištõ ja pi’ddõz
rištõ i’ļļõ
ikš ke’ž rištõ tuoiz pǟl
rištõ i’ļ takā
Se riek lǟ’b i’ļ tuoiz riek rištõ i’ļļõ.
lapstā rištõ
Päp rištūb.
Rištūb, ētab rištidi eņtš je’ddõ.
Rištlūd pȯ’ddõbõd.
radā nǟmiži, mis ātõ su’ggõnd, ristlõs lețkīelõn līvõ kīelkõks
a’iliji rištīng
rištīngt vȯ’dlõ
rištīngõks rõkāndõ
kakš rištīngt
ro’vzt tu’lbõd
Ku sa seļļi a’iliji rištīng ūod, kis pāikal ä’b pī’l, si’z si’nnõn kizūb, mits tūldõ si’nnõn at jālgad allõ.
Se u’m seļļi rištīng, kis lǟ’b ja jelāb ne’iku mašīn.
Se rištīng u’m ne’iku kalā vie’d sizāl.
Ä’b ūo rištīng vīerda sizāl – kis u’m švakkõ rištīng.
Sīe rištīngõn ä’b ūo pǟdõ, kis seļļizt tīedõ te’i, mis ä’b ūo vajāg.
Sīe rištīngõn u’m kana pǟ.
Pū u’m sa’ddõn rištä’bbiz i’ļ riek.
Si’z attõ sūormõd rištä’bbiz, ku jumālt pǭlab.
Ta pidīz eņtš lapsõn sūrd riškizt.
rištõ je’ddõ ra’bbõ (~ eitõ)
U’m pa’nmõst rišt je’ddõ.
Jelāmi set u’m rišt rištīngõn.
Se jelāmiz rišt pīkstõb rištīngtõ.
rišt kǭrtõd mängs
rīstidi pie’zzõ
Kalād rīstõ sūolõb set ka’ļdi.
Pūstõ rīstõd tējiži paldīņ u’m veitõ.
Alā siļg eņtš rīstõ, ku pie’rrõ äd sǭ ulzõ nūolõm!
Sīe vȯ’llõ rīstõn u’m zumpõn kard, sīņõ vȯ’ltõ ä’b või va’llõ.
Sīe rīstõn u’m vitsā kațki.
Rištīng panāb mǭ’zõ ja si’z ripūb.
Kȭr ripūb.
semḑi rīpõ
rokkõ rīpõ
Ta rīpõb kǭjkõks rokkõ.
je’ddõpē’ḑõn ripīņțõ
gummõ rip
kēja rip
Rip vīertõb pi’ds mǭdõ.
Sudmaļis vȯ’ļtõ kivīd ne’iku ripīd.
istāb kädūd ripsõ
Kašpūoga jūokšiz mi’nnõn rippõ.
Ta vīrgiz, astīz lovāld ulzõ ja riņțliz.
Ku u’m vä’zzõn, si’z ka mūnda kõrd riņțlõb.
Vaņtõl rinkõ!
Lask sīlmad läkkõd rinkõ!
Ta kīerõb immõrkouți rinkõ, ne’i vǟ’grõb.
Kieuž sadāb ne’i knaššõ seļļižiz rīnkiz.
sūr õ’bdi rink suormsõ
Ānkaŗ rink jū’rõ sidāb ānkaŗkieud.
rindžliz vȱlda tuoizõn pǟlõ
rindžliz lōda pǟl
rindžliz mǭ’zõ sa’ddõ
rīndada’llizt pȯ’ddimizt
Eņtš rīndadalīz vie’ntõb jarā.
nänt rīndad kēratiji
ī’d-tuoiz tagān rīndas
Zōldatõd ka lǟ’bõd rīndas.
naiz rīndad
lapsõn rindõ andõ
täud rīndaks jengõ
rīndadõks lōda pǟl
Tästā rīndad aldõst sai broutštõd, pīkstõd.
Rīndas siskāb.
ri’mtõ rištīng
Se rikūz u’m vȯnd ja jarā vȯnd, siedā je’mmit ä’b ūo.
Līvõdõn mingizt rikūzt i’z ūo.
tä’m pitkāmīel rikūz
tī’edõ riktigõks
Ta riktūb tǟnda.
I’bbi rikšūb.
ibīz rikšimi
Ta lekš rikšõ.
Ne at rikkõmõt (~ ilmõ rikkõmõt) ažād.
jelāmizt rikkõ
tīeratõ rikkõ
Ta rikīz mašīn jarā.
Skrūodõr rikīz ǭ’rõn jarā.
Ta rikīz tikkiž jarā.
sõnāvīļa rikāztimi
rikāstiz ä’bõigiži kītmiži
rikāz kolhoz
Ta sai rikkõks.
Tä’m nūrmõd āndizt rikāzt viļļõ.
Lapst saitõ rikāliži andõkši.
Rikābõb, ä’b lǟ’ ne’iku vajāg, jarā rikābõn.
Ä’b või pȯļtõ – mašīn (~ puoļtõbmašīn) rikābiz.
Lēba rikābõb, a’ž ä’b ūo jõvīst nūzõn.
Lem āigal kalād rikābõbõd, a’ž ne at veitõ sūoldõd.
Mašīnõn u’m rik.
si’zzõl ri’jjõ
Ta ne’i aššõ rijūb sīemnāiga eņtšõn si’zzõl.
Ta ri’jjõks tikkiž jarā.
rī’jõ puoļtõ
rī’jõ sērõ
ri’ggizt jo’vd
Kašpūoga, ku imūb, suotkūb jālgadõks, la’z sēmḑa rīetõg.
Pǟva rīetõb.
Lä’bbõn saitõ pandõd riestād je’ddõ.
Või rīemgõz ä’b ūo se, mis kazābõd rāndas mä’ddõn, pa’id seļļizt, kus kazābõd jūrsõ kannid.
Ta ä’b ūo riktig rieksõ.
Kus pūol se riek lǟ’b?
Se riek lǟ’b kõlāks.
Kus se riek vīb mīnda?
Se riek tuoi (~ tu’ļ) tǟnõ.
Alā vī tūoizta li’bḑiz (~ slikțiz) riek pǟlõ!
Ta u’m īend pūol riek pǟlõ.
Ta u’m mi’nnõn riek pǟl.
Jõ’vvõ riekkõ!
Ta lǟ’b eņtš riekkõ.
Ma āndab si’nnõn riekkõ, u’m astāmõst riek a’igõ.
Si’z ä’b lǟ’ ī’dsõ rieksõ, mēg ūomõ ī’dtuoiz jūst jarā ka’ddõnd.
Ta u’m riktig riek pǟl.
viššõ rīdļõks
rīdļõkst kītõ
Mi’nnõn ta ne’i rī’ebõb, ne’i ku ä’b tǭ’ nǟ’dõ.
Minā rīdļõb tä’mkõks.
Mēg rīdļõm.
rīstõd knaššõ jarā riddõ
Pǟgiņ rībõb eņtš pierāst mingizt viļļõ le’žgõl.
Sǟ’l a’mši u’m pǟgiņ ri’ddõ.
Pūŗaz ribūb.
Puŗŗidi rēvõb vi’zzõ.
Būoḑš vȯ’ļtõ restūd mīdõb.
Rištīng ne’i reslõb.
Rēskõb, ku kurk u’m vizās.
pǟdõ repțõ
Paldīņ daņtšõs ro’vzt ēņtšta repțābõd.
Repțāgid põrm eņtš jālgad jūstõ jarā!
mǭ’zõ repțõ
pǟlõ repțõ
jȭgta riek pǟl repțõ
piškizõks reppõ
Kalā repīkšõb.
Ta ajāb pǟlõ kȭrõn rēp.
Pi’ņ eņtš pǟdõ repīkšiz.
rēkõ protsentidi
Minā i’z mūošta rēkõ.
Rištīng rēkõb mingiži a’žḑi: ku’i je’n u’m siedā, ku’i je’n siedā.
Seļļi plindõrmaņ, kis plīndartõb eņtš jelāmiz jarā, kis midāgõst ä’b rēk.
Būoḑnikā āndab rēkandõkst.
Rejāks rejīkšõb dūobidi.
Reizõb immõrkouți.
Kuoigīd at pī’lõnd reidsõ.
irmstõ rēgõ
Ma rē’giz i’ļ pǟgiņd.
Kīlmad rēgandõkst lǟ’bõd le’bbõ.
kovāl (~ kommi) nemē re’bbi
Bikšõd at rebād pǟl.
Ta rǟktõb tūoizta, si’z tuoizõn u’m räukõmõst.
Räukimi u’m īelkõks.
Itkūb ja īelkõks ka ve’l rǟkõb īņõz.
Ne at rǟstõd, mis tilkõbõd ja si’z kīlmabõd vi’zzõ.
vī’mõ kä’dst rǟstõd alā urgõ
Rǟstõd jūokšõbõd.
Ä’b vȯlkstõ mä’d izād ne’i pǟgiņ kāndatõs tīedõ tī’enõd, si’z mä’d mǭ vȯlks rǟnka, kus midēgõst ä’b kazāks.
räppi rištīng
Ne rīstõd at räppizt.
ibīz rängõl
Vaŗīkšt rǟkõbõd.
Tämpõ mitikš vaŗīkš ä’b rǟk.
Lambõd rǟkõbõd mǟ, mǟ.
Kaš rǟkõb uks tagān ņäu, ņäu.
Ä’b kūl mittõ vaŗīkš rǟkimizt.
Räbītštõm si’z ni armidi kilāliži.
Tienāndõks i’ļ jõvā räbītš!
ra’zzizt ibūkst
Ra’zzi sūtäuž – ku u’m knaš lī’ebi sūtäuž.
Sigā u’m ra’zzi, ku ta u’m lī’ebi.
Rațkūb kīerõd ī’dõku’bbõ.
nīerõd razā
si’žgõnd razā
Nīerõd razā, se u’m se sieldõ razā.
Rațkīņțõb kīeta rațkõks.
Rattõdra’j vȯ’ļ seļļi, mis võiž käbīņțõ rattõd reinõd pǟl, ja tä’mmõn allõ vȯ’ļtõ fe’ddõrd.
Se rattõd ištīm vȯ’ļ tī’edõd seļļizt rištä’bbiz pandõd vitsārōdadõks ja sīņõ pa’ņ seļļiz paḑā pǟlõ.
Piškizt vändizt rattõd
Sūrd vändizt rattõd
Rattiņdõks vērbikšõb.
Ratstāb ibīztõ, lǟ’b ibīzõks ratsõl.
Ratstāb ibīzõks, si’z aššõ võib lǟ’dõ.
Sa lekšt ibīzõks ratsõl.
Sǟ’l ne’i ratsõld istāb pǟlõ.
Naizt ratstizt ī’dratsliz, mī’ed ratstizt kǭdratsliz.
Missõks sa tǟnda rapsūd?
Klopūd tǟnda, se u’m rapsimi.
Mi’nnõn attõ ne’iku raņțpūd ka’ggõlõ pandõd.
rank lǭja
rangõd pǟ’zõ pānda
Ibīzõn panāb rangõd pǟ’zõ, sǟ’l u’m kieuž jūrsõ: rangõzvaŗž.
ibīzt rāngazvardst vi’zzõ pi’ddõ
ätsmingiz rāngazvard tutkāmõs vȱlda
Kalāmī’ed lǟ’bõd randõ.
Mēg jelām rāndas.
Ma u’m rāndast perīņ.
Ok sa rakkõrz!
Rakkõrõks nutīz seļļizt, kis nīlgiz kūoliņi lūomidi.
Ǭ’rõnd rakūb vāldiņ duņtšõks.
Tūo rakkõks vietā!
ka’ļdi rakāndõ
Ta rakāndõb kanā jarā.
Ta rāiskab rǭ’ jarā.
Ama vīļa u’m raisktõd jarā.
Ra’jjõn u’m ištīm, nēļa jalgõ ja sǟlga tagān knõ’bbiļ.
raigā, pūolast kejā sǭņõ
sigā ta’ggi raigā
Kațki ra’dļõb.
Sadāb ra’gdõ.
Ra’gdõ rabūb vīļa poḑīks.
pūḑi ra’dļõ
pū’zõ ra’dļõ
vastõ ra’dļõ
Ra’dļõb ouk jeiõ.
Ta ra’dļõb pū mǭ’zõ.
Nänt jo ra’ḑliz jarā.
Suodāmī’ed lekštā radīņ.
tīera radā
Vān, kus līndab gūogõd radā.
Opātiji panāb lapst ī’dõ ra’ddõ.
Ta ne’i ailiz, ku radā ei tagān.
A’iliz nemē sitā radā ei tagān.
Kik pidīz ra’btõb vaļmõks.
aļļõks ra’bbõ
lemmõks ra’bbõ
Ēdrõmõd ra’bbõbõd ulzõ.
Lī’edõd ra’bbõbõd ulzõ.
jarā ra’bbõ
mǭ’zõ rabbõ
ulzõ ra’bbõ
vi’zzõ ra’bbõ
Kīela rabūb.
Pițki rabūb mǭ’zõ.
Ta rabīz kakš kätā ku’bbõ.
Äl vȯ’ļ dēļist ku’bbõ ra’bdõd.
Si’n ta kil rabūb mǭ’zõ ne’iku tūltouvõ.
Mīnda ne’iku vazārõks rabūb mǭ’zõ.
Sa võid mi’n ra’bbõ kabāļiz, ma ka ä’b rõkānd.
Näntõn rabāgiz mīelõ jõvā nõ’v.
Se u’m rabā, mis īeb pǟlõ vȯ’llõst.
rabā lēba
Mūnda oksā seļļi sūr mustā pūzõr u’m.
nīt puțkõd
puțkidi kazātõ
Ta gīltab puțkõdta’rrõ.
Putsīņțõb, ku tī’eb pū’dõks.
A’mḑi a’žḑi putsīņțõb: tu’bḑi, a’igiži.
kīenḑi mēg võimõ sī’ezõ pūtõksõ pānda
liestād pūtõks
rǭ’ pūtõks
pūtõkst täutõ
Tä’mmõn u’m rǭ’ pūtõks.
jū’rõ pūtõ
Alā pūt jū’rõ!
ku’bbõ pūtõ
Tǟnda ä’b tū’oḑ mittõ suormkõks pūtõ.
Se pūtõb mīnda.
Se sīnda ab pūtõ.
Mis si’nnõn pūtõb?
Tūndizmõ set siedā, ku pūtõb kuotā.
Pūtõb midāgõzt, u’m vajāg jū’rõ.
Rǭ’ pūtiz jarā.
Algõ pūtõg jarā tä’ddõn ja mä’ddõn.
Tabār u’m ne’iku pūtink tagān.
Tōvaz putīņțõb lūnda ī’dõ kūožõ ja tuoizõ kūožõ.
Ma līediz kaššõn kǭra sizāl pūtei.
Pūšõl sizāl pī’lõb ku’ž.
Si’z ūod tijā ne’iku pūšõl. Si’z ūod tijā ne’iku ulzõ pū’gdõd pūšõl.
Izā pušnikāks ajābõd lǭja mie’rrõ.
Kis ārštõb tūoizta, rūožõ või midāgõst, pūšlõb pǟlõ.
Gūogõ izā vie’ntõb ka’ggõl je’ddõpē’ḑõn ja pūškõb.
Rištīng agā lūomõz pūškõb.
Pūškõb, lȭtstõb, laskūb jengkardõ.
Pūsvik um, mis pūstõ sulūb ulzõ.
jaļgi pū’stõ
na’nnõ pū’stõ
kūjaks pū’stõ
tu’bbõ pū’stõ
kǭrandt pū’stõ
Pū’st sū pūdõks!
Ma pū’stiz põrm jarā.
Ne puskāntõbõd eņtš vǟ’ridi.
Seļļi pūslak, ku irmõz.
Puslimi u’m, ku mȯ’lmõd at sǭris ikštuoizõn vastõ.
Nī’emõd puslõbõd.
Puŗŗõnikā u’m puŗŗõd allõ.
Mä’d rāndas sai tī’edõd pǟgiņ puŗŗõkuoigīdi.
pūŗazt i’lzõ vie’ddõ
puŗŗidi i’lzõ vie’ddõ
tǟdis puŗŗis
Ni võib pä’zzõ puŗŗõks randõ.
purūks ra’bbõ
purūks kīskõ
purūks lǟ’dõ
purūks tī’edõ
kǭrand purīdi täuž
pū purūd
āina purūd
ki’v purūd
Sumarīņ ī’d purūb jarā.
purūb nemē pi’ņ lūdõ
Pi’ņ purūb lūdõ.
Mis sa mīnda purūd?
Se u’m lēba, mis ambõdõks võib pu’rrõ, tǟnda pa rǭziņ purūb.
Märgõn pūdõ purūd jarā.
Pūrǭgõd at pīenõd, jarā kuijõnd
Vȯ’ļ pa’nmõst e’ḑḑizt sūormõd pu’rmõd pǟlõ.
Ku purīņțõb, si’z põrmstõb.
Vȭrta, ǭ’rõndt võib purīņțõ.
Lǟ’b ǭ’riņi purīņțõm.
Purīņțõb kǭ’d va’isõ põrm ulzõ.
ulzõ purgõ
purgdõb tīe
purgõ sīļkidi
Võrgidi pūrgõb: ku u’m pǟgiņ ka’ļdi, dõ’ŗžtõb, kui u’m veitõ, si’z võtāb suormõdõks.
purdõ pū
I’ļ ūrga at purdõd.
Ma nǟb pūrdazt.
Pa’n purdõ i’ļ ūrga!
Purāztõb purrõks, midāgõst urmõb.
Pūḑi pūotõb, panāb mingiz oksā jū’rõ, la’z ta kazātõg ougļõd jū’rõ.
Pū pūotõmõt midāgõst ä’b kānda.
La’z ta läkkõ pūoštõ!
Ku ä’b ūo vajāg, si’z tǟnda pūoštõb jarā, kǭ’tõb jarā.
Siedā pū’ošõb, tī’eb pū’dõks.
pūop mǭ
Pūorazt kuoțšõ vȯstāb – ä’b kunāgõst või sīlmad vizās midāgõst tī’edõ.
vi’zzõ pū’ontõ
Tōvaz pū’ontiz ne’i je’n jȭgța tu’bbõ.
Riek vȯ’ļ vi’zzõ pū’ontõd.
Pūom lī’edõd at mǭ’zõ pu’ddõnd.
Pūomõ mä’d kilās ä’b ūo.
Pūomidi kazāb Šlītõr mä’ga’llõ.
Pūomstõ pāiniz ibīz lūokidi.
rī’jõ pūoļtami
pūoļiks murdõ
jõvā pūoļi
kurā pūoļi
Īnda pūolstõ se u’m vastõ võttõb.
Ta ä’b sǭ eņtš pitkit pūolst si’n vastõ.
Tīerat pūolstõ ta u’m kǟl.
ī’dst pūolst
tuoiz pūolst
Ta tulāb rānda pūolst.
Lēba u’m si’n pūolstõ, vȭidag mi’n pūolstõ.
Ta pī’lõb si’n pūolstõ.
pūolstīedõ sǭņõ
Pūolsǭpkõd tuļtõ ja’mdõ jālga sǭņõ.
pūolrinkõks istõ
Ta mīnda pūolsǭņi tigūb.
Tulgid ȭ’dõn mä’d pūolõ!
Tūļ kīerõb pū’oj pūolõ.
Lapst pidābõd jemā pūolõ.
Tä’m sǟlga u’m mi’n pūolõ, pǟ si’n pūolõ.
Jelāmi lǟ’b jõvā pūolõ.
Ta u’m nūor pūolõ.
pūolnǟlgas vȱlda
pūolmēļi pȯiški
pūolka’zzõn pi’ņ
pūoligāli mīez
Ma lekš jarā pūolīezõ.
puolīe āigas
Ne jelābõd i’llõ pūoldīed sǭņõ.
jemā pūold su’g
Tūļ u’m pū’oj pūold
Kristus pūoldõ vȱlda
partij pūoldõ
Ma lǟ’b pūola’ilõs.
Ta jelāb mõtsā pūol.
Pū’oj pūol nūzõbõd pīlad.
Ma ke’i kilā pūol.
pūol tī’edõd
pūol mustā, pūol vālda
jegāl pūol ~ a’mši pūolši
pūol protsentõ
pūol āigastõ
Kīela u’m pūol kuolm.
jõvā pūol
kurā pūol
a’lli pūol
i’ļļi pūol
pūol pǟlõ
pūols rieks
Ta jetīz tīe pūol pǟlõ.
Nēši u’m pū’ojmizõld kȭlbatõt seļļi ī’ž kēravīț.
Tūļ kīeriz pū’ojõ.
pū’ojõ va’jjõ
pū’ojõ va’jtõ
Kuo’ig laskīztõ pū’ojõ.
Kis tä’m te’i pū’ojõ?
pū’ojõ vȯtšõ
vi’zzõ pūogõ
pūogõb vi’zzõ, panāb pūmpard vi’zzõ
Ūld at puņšõs.
Puņpõks pūņpõb vietā.
Ta ajāb ūld puņņõ.
Vi’zzõ võib puņņõ: vȯ’lrīstõn panāb puņ pǟlõ ja panāb vi’zzõ.
Potīļõn panāb mingiz puņ pǟlõ.
Pǟva punūb, tōvaz ka punūb mūndakõrd, se u’m bǭ’rgõ āiga pǟl
Pu’nni Rišt
pu’nni nī’em
punīzõks a’jjõ
punīzõks kittõ
punīzõks rǭviņtõ
punīzõks tī’edõ
Pu’nni kik u’m katūks pǟl.
Roudõ sa panād tu’llõ ja ajād punīzõks.
pu’nni i’bbi
pu’nnizt ibūkst
punktum kīela kuolmõks
kalād vastõvõtāmiz punktõd
Mis sa sǟ’l punktīertõd?
Ī’ds pūndas u’m kakškimdõ maitsõnt.
äbīst punāstõ
punāstõm pānda
pumpõ a’jjõ
Pūmpartõb pūmpard vi’zzõ agā vāldiņ.
Sǟlga ka alā pidā ne’i pūmpas.
Jemā pu’ļțiz lapstā pu’ļkõks.
pūmpa sǟlgas, jarā murdtõd sǟlgaks
Ī’ds kilās vȯ’ļ pūmpa Jǟkõb.
Mēg ūomõ ī’d pūlka pǟl.
Alā ne’i tī’e, sǭd pūlkad jū’r!
Rištīng pūlõb ēņtšta.
Läpš vȯ’dlõb sū vāldiņ pu’ļļõ.
u’m vajāg amātnikā mēbiļi pulīertõb.
Ta u’m puini.
Pūiklimi tūļ tȭmbõb.
Lānga pu’gtizt nõ’ggõlõn tagān.
Kummiš kilgsõ vȯ’ļt kakš oukõ, sīņ pu’gtiz kieud si’zzõl.
Pu’gt si’zzõl!
Rūožõ pū’gõb.
Sõnādõks pū’giz pǟlõ, kadīz jarā pȯddimi.
glǭzõ pū’gõ
ulzõ pū’gõ
Pū’gõb sūr tūļ.
Tūļ pū’gõb lūnda silmõ.
Sǟ’l vȯ’ļtõ pū’gdõd seļļizt nemē tsilindõrd.
i’lzõ pūgõ
rištõ pūgõ
Kis pūgõb tuoiz rištīng i’lzõ?
Pūgõb kieudkõks.
Pūgiz tä’m rištõ ne’iku pestitāj.
Panāb snūor ka’ggõlõ, si’z lǟ’b pūgõm.
Pu’ggõmi ne’i kievām ä’b ūo.
si’zzõl pu’ggõ
ulzõ pu’ggõ
Mõtsāst pugīz ulzõ re’bbi.
Ta pugīz pȭzõ si’zzõl, ūrgiz jarā tuoiz je’dstõ.
Mi’nnõn ne’i lǟlamstiz lǟ’b, ku u’m pu’ggõmõst mǭn alā.
Ta u’m ne’i jõvā, ne’i li’bḑi, ku pugūb mi’nnõn si’zzõl.
Pu’dtõb leibõ sēmḑa si’zzõl, si’z pierāst rīpõb.
Pūd sǭbõd rīțsõ pandõd kȭrda pierāst.
pū’dõz pietūks
pū’dõks pie’zzõ
Tä’mmõn ä’b ūot pū’dõd sūormõd.
pū’dõz kūlda
Võiž a’mmõ pū’dõst nǟ’dõ, ne’i ī’ž kui päuvõ.
Jarā pūdõn ke’ž või jālga, ä’b või tä’mkõks je’llõ.
Vanātǭțin u’m vȯnd pūdlǭja.
Vīļa, ku u’m kūja, pudūb jarā.
Lēba pudūb jarā.
Ǭ’j pierāst pūālgõd vȯ’ļtõ lītõd, plīț pierāst pitkād.
šlīpõrd pūd
pū la’ddõ grē’bõ
pū’zõ grēbõ
pūḑi kazātõ
pūd vȯigtimi le’žgõlimiž sadamǭjālgab sǭņõ
pūḑi lǭ’gstõ
prōvõ – kǭļõ, smekkõ
rēkõ i’ļ vȭlga protsentidi
Freiberg täpīņțiz rǭ’dõ muntõn protsentõd pǟlõ.
prost rištīng
Istāmiz protokolt kēratiz siktār.
Propūb potīļ vi’zzõ, algõ ta jēngõg jarā.
Mi’nnõn Vääri āndiz tikkiž ne programmõd.
priš sīemnāiga
priššõd kalād
Ku pū’gõb, si’z u’m priš tūļ.
Priš vȯzā tī’eb dūšigõks.
priššõks tī’edõ
Ta prī’etsõb i’ļ sīe.
Mi’nnõn u’m prī’ekõ.
vi’zzõ pressõ
Skrūodõr presūb ǭ’rõņi.
Prǟts prǟtsõb.
Prațūb lapstā, tu’bbõ.
Tä’mmõn ä’b ūo siedā praksõ ne’i je’n.
Alā põ’rtõ, arābõb jarā!
pȭrna nemē kēļ
Ku purīņțõb, si’z põrmstõb, si’z lǟ’b põrm ulzõ.
Kǟnga nanā sai rǭz põrmizõks.
repțõ põrmõ eņts jaļgšti
Ma tī’eb sīnda põrmõks.
Arm tä’m põrmõn!
lǭ’igi põrgtõ
jarā põrgtõ
kațki põrgõ
Pūn at su’ggõnd põŗgõd.
Ta magīz sǟlga pǟl pȭrandõl.
pȭranda’lli tīe
pȭrandõl istõ
pȭrandt parāntõ
Pȭnktab, vie’ntõb tǟnda eņtš kädūdõks.
pȭnkald vȱlda
pȭdi aiga
Ma ni panāb jālgad vi’zzõ ja pȯtkāstõb je’dspē’ḑõn.
Ta pȯtkāstiz kuodāj.
I’bbi pȯtkāstõb.
Läpš pȯtkāstõb.
Alā pȯtkāst!
Ta u’m pițkīzõst jarā pȯtkāstõd.
Pițki pȯtkāstõb si’zzõl (~ vie’ddõ).
pu’nnizt pȯskūd
pȯskūd si’zzõl sa’ddõnd
Pȯsk u’m i’lzõ paistõn.
Se pūortiz tǟnda.
sǟ’ldõst u’m pȯļļõmõst le’bbõ.
pȯļļizõl eitõ
pȯļļizõl lo’mmõ
pȯļļizõl pī’lõ
Ku jumālt pǭlab, si’z panāb pȯļļizõl.
pȯļļindžõl eitõ
Kītõb tūoizta pa slikțõks, pūolgõb tǟnda.
Sīnda u’m pȯlgtõd.
ki’vvõ pȯ’jsõ kandõ
uiskõ pȯ’jsõ kazātõ
Alā pistõ kä’d pȯ’jjõ!
sīlmad i’lzõ pȯimõ
Minā sai pa’j oksīst pȯimdõd seļļizt rattõd.
Lūomõz pūoigõb, läpš tä’mmõn sīndõb.
Ke’ž pȯdūb.
Sidām pȯdūb tä’m pierāst.
pǭžkivīd bri’g je’dsõ
Pōkõb, si’z tǟnda pouktõb
u’m pidāmõst, ku ä’b pouk lǭ’igi.
poukõ lǭ’igi
Kațki ä’b kuost, ku ta pōkõb lǭ’igi.
Pūd poukõbõd tu’lsõ.
Rištīng pǭțõrtõb – lugūb ja pobīkšõb.
Rištīng lugūb pǭțiri vā’giž.
Rištīng poțīkšõb ne’iku padā.
Padā ka poțīkšõb, kui ta kīeb.
Poțā u’m sä’vstõ tī’edõd.
Poțāks ä’b kīet.
Poțā u’m jemīņ seļļi, kus semḑi valāb si’zzõl.
Sēmḑa apāntõb poțās.
Sīend ibīzõn ä’b ūo pǭtõgt vajāg.
Ta u’m potīļ si’zzõl vaņtlõn.
Tūoizta vīd, tūoizta postūd je’dspē’ḑõn.
ratstājid postkāndajid
Alā sǭt mi’nnõn rǭ’dõ pi’ds postõ.
Ne pǭŗõbõd, ku’bbõ lǟ’bõd.
sǭpkõd pǭŗ
pǭŗkimgõn tsentimettõrt
porī pū
Lapst pǭrgiļtõbõd.
Tuoizõn tī’eb pǭrak.
Ta popšīņțõb pīpõ.
Popīkšõb pop-pop-pop.
Ta kīeriz kabātõn pǭ’miz pūol pǟlõ.
Ku sīlmadõn u’m pǭ’mi pūol pǟlõ, si’z lǟ’b kūolimiz pūolõ.
Pǭ’ļõb, pieksāb ǭ’riņi.
Īezõ vȯ’ļ sūr pǭļazkīlma.
pǭļaz pǟ
pǭļaz ne’iku borkõn (~ ne’iku pū)
paļļõ pǟkõks
paļļõd sīlmadõks
paļļõd kädūdõks
paļļõks salāndõ
paļļõks tī’edõ
Läpš u’m pǭļaz.
Pǭļaz lū un nǭ’gõ, mū u’m rǭziņ jarā gro’uždõd.
Paļļõd kädūdõks akīz kõps vi’zzõ.
Ma nǟb paļļõd sīlmadõks.
Ma u’m pǭļaz ku svȯrkõz.
Ta vȯ’ļ lǟ’nd sīņõz kuskõz poligonõ.
Merk jūs vȯ’ļ ve’l seļļi pū, polākõz nutīz; se vȯ’ļ, kus kieuž um; si’z võtīz polākõ kä’ddõ ja viedīz kieud i’lz.
Pu’bḑi pǭ’gstõb, jernidi pǭ’gstõb pan pǟlõ.
sigā pǭ’dõz
siprikizt pǭ’dõz
Ra’gdõ rabūb vīļa poḑīks.
Pō’dõn āiga u’m seļļi kīebi ōḑig āiga, lǟlam āiga.
Ta set pļotskõb; tīedõ ta tī’eb, se ä’b ūo mingi tīe, se u’m set pļotskõmi.
Ku mǭļtõb, ä’b ūo knaš, ta set pļotskõb.
Pastāl jo pļänk u’m, ä’b ūo knaš.
Ka’llõ plutsīņțõb jarā tuļīz vie’dkõks.
Si’ggõ plutsīņțõb pū’dõks: kīend vietā valāb pǟlõ, kǭra lǟ’b jarā, u’m tǟnda duņtšõks viedāmõst, kasīņțõmõst.
Rištīng ä’bknaššõ sīeb pļakstõs, munt ro’vd ä’b tǭ’tõ kūlõ.
Ta pļäkstõb ī’dtõ pļäkstõmõst set.
Kakš nūortõ kǭdskiņ plūosõbõd eņtš luštõks.
piški plūor lejā pǟl
Ta pluņtšõrtõb jālgadõks.
Ta pluņtšõb vie’d sizāl.
Läpš plundārtõb vie’d sizāl.
Kalā plundārtõb vie’d sizāl.
Kanā plukūb jarā, kǭra lǟ’b jarā, ūž kǭra kazāb; ētab karrõ, kazātõb ūd pǟl tegīž.
Plǭțlēba: mī’kõl u’m allõ, pǟlõ panāb zaftõ või umāŗi.
Ke’žži plõukštõb – kädūd ku’bbõ pieksāb, klopūb.
Ta plu’inõb, si’z ta kīskõb tūoizta, latāstõb tūoizta.
Kanā plotsūb mǭ’zõ, plotsūb jālgadõn pǟlõ.
Ta set plorīņțõb, mittõ mingizt pidūgt ä’b ūo, siedā ä’b või uskõ.
Plǭn eņtš tīe ne’i, kui si’nnõn u’m paŗimstiz.
Ī’t kuodā plǭn
Rištīng plogūb set jelāmiz jarā, rištīng midāgõst ä’b mõttõl.
plo’ggi dīk
Mingizt ǭ’rõntõ agā pla’ggõ plivīņțõb tä’mmõn.
Plīțkǭmaŗ u’m kēk.
Tikkiž jūob jarā, plīțõb jarā, seļļi plindõrmaņ.
Plintõn attõ kik ja kēļ.
Seļļi plindõrmaņ, kis plīndartõb eņtš jelāmiz jarā, kis midāgõst ä’b rēk.
Ta u’m plīndartõn pūdlǭja jarā.
ke’žži (~ kädūdõks) plikškīņțõ
plikūb, klopūb midāgõst või si’z kä’dkõks või mū ažāks
Ta pletūb ǭ’riņi pletīzõrõks.
Pāldiž at pletsērkõd, kērabizt un strīplimizt.
ra’zzi plek
Plätsīņțõb, klopūb, pieksāb kui u’m ka’žži või ta u’m ǭ’rõn.
Lāmbaz plärīkšõb plǟ-qä-qä-qǟ.
Pūŗaz plattõrtõb, tūļ plattõrtõb tǟnda.
Lind plattõrtõb tībõdõks ku ta ä’b sǭ uzreiz lindõ.
Tūļ plattõrtõb pūŗazt.
pǟgiņ plakīdi
Plakīdi ä’b või ne’i kievāmstiz jarā nītsiņtõ.
plagā nustāmi
Läpš pižūb.
Ta panāb kä’d je’ddõ ja vaņtlõb le’b pi’vkaņț alīz.
mustā pivālind
Pivālizt āt ne, kis ä’b nǟtõ ja uskõbõd.
pivākuodā maksūd
Pivādva’it ī’d pivād jūstõ īrgõb ja tuoizt pivād jūsõ lopūb.
pi’vḑi pi’ddõ
skūol pivād
Jõ’vḑi pi’vḑi!
Pivūd sõ’vlõbõd; ku jõvā – āndab, kurā – võtāb
neme pi’v pǟl
pi’vst sū’zõ jellõ
Mäd kilā batiskõd (~ baptistõd) pidābõd ēņtšta pivāks.
Lind pīukšõb – lōlab, tšīkstõb.
Läpš pīukšõb.
Īr pīukõb.
Ta mittõ i’z piuk.
Ta i’z tū’oḑ mittõ piukõ.
I’ļ sīe ta mittõ piuk ka.
Ta mittõ i’z piuk i’ļ sīe.
Pițkīzka’briki nūzõb i’lzõ tik-tik-tik, a’ilõb a’ŗtiz mǭ’zõ mǟgõs; sīe ta tēji tabārõks.
Līb pițki.
Pițki tulāb i’lzõ.
Ta u’m pițkizõks mǭ’zõ ra’bdõd (~ pițkizõst jarā pȯtkāstõd).
ī’dõku’bbõ pītõ
Pītõb ī’dõku’bbõ, pieksāb dēļõd ī’dõku’bbõ, krouvõb ī’dõku’bbõ.
Pitliestād ja sūrd liestād – nänt pa’ņtõ ne’i kūorõkst.
ēņtšta pitkõl laskõ
Mis, sa ni āigizt eņtšõn kalmõ, ku sa laskīzt ēņtšta pitkõl!
mētõr pitkit
Ne at ī’d pitkit.
Ma lǟ’b pitkīm āiga pǟl.
pitkālõz vȱlda
pitkālõz ma’ggõ
Set ku sǭb pitkālõz, si’z u’m tuļīnõz jo kievām.
pitkālõz pānda (~ eitõ)
pitkālõz ra’bbõ
pitkālõz sa’ddõ
pitkāli rištīng
pitkāli rujā
Ta pitkāld viedāb sīe tīe.
Ja rištīng sadāb mǭ’zõ, si’z kītõb, no sa pitkāl āigõd, kui kālma u’m pitkā kōvamõst.
ne’i pǭrkimdõ tsentimettõrt pitkā
; pitkā rištīng
pitkāks ka’zzõ
pitkāks vie’nnõ
pitkāks vie’ntõ
ilmõ pitkõ rõkkõ
pitkõ na’nnõ nä’gțõ
sūŗ pitkā rištīng ne’iku kȭvaz
pitkā ka’zzõks
Pīšõld pū’stõb ī’dõku’bbõ.
ēriņd pit
tȭra pit
Ī’ds pitsõ kǭ’dlimi vȯ’llõ – munā.
Se u’m ve’ piškilaps kȭrdasõ.
Ne mīnda ertlõbõd, piškīmtõ rištīngtõ.
piški rištīng ne’iku pȭzõz
Piški vȯ’ldsõ u’m opātõmõst un valdõmõst.
Piški ne’i bēkõb.
pistõ i’llõ
pistõ kargõ
pistõ pī’lõ
pistõ nūzõ
Ibūkst nūzõbõd pistõ.
le’bbõ pistõ
si’zzõl pistõ
kätā kabātõ pistõ
lešti pistõ
mingizõn rǭ’dõ pistõ
Ma pistāb lēba sū’zõ.
Läpš pistāb jernõ na’nnõ.
Pistā nõ’ggõl kierā si’zzõl!
vizzõ pīskiņtõ
a’ž tēg pistātõt jõ’vvõ pūdõ, u’m ka tä’m vīļaka’z jõvā.
pistlimi kāngaŗ
piedāg pīsk
Kanādõn ka pī’kstõb, pirīņțõb mǭzõ sīemnāiga.
pirgtu’l jūs
Mi’n sūormõd pīrgaltõbõd; ne’iku īeb kīlmaks, īrgõbõd pīrgaltõ.
Se u’m neme pīrgal sīlmas.
Pīrgalt tuoiz sīlmas nǟb, baļkõ eņtš sīlmas ä’b nǟ.
pirgi kīskõ
Pippõrt si’nnõn kīel pǟl!
Ta pīpõb tegīž.
pīpõ tū’gtõ
pīpõ smēkõ
Vanāst pūoļtizt pīņțõdõks.
pi’ņripskõd, seļļizt lī’edõd nemē borkanõn
pi’ņripskõd – pigā nemē kīmgõd, pitkād va’imizt sīemgõd
La’z pä’zzõg pagāst tsentõrõ, Dūoņigõ, vȯ’ļ pīņõmõst i’bbiztõks pi’ds jo’ugiži riekīdi.
Ro’vz vȯļļid jarā pīņdõd.
pi’ņ amāt
pi’ņ rõk
kǭ’d perīmī’e pi’ņ
ne’iku piņīd utābõd ī’d tuoizõn vastõ
pi’ņņõ kazātõ
pi’ņkõks õ’ŗštõ
Jemā sīetõb pi’ņņõ lēbaks.
Jemā sīetõb pi’ņņõn leibõ.
Ku pi’ņ sīeb ainõ, si’z līb bǭ’rgõ āiga.
Ne’iku piņīd taplõbõd, ne’i ro’vd jelābõd.
Sa mǭļtõd pȭrandtõ pinzõlõks.
Pinskõb li’ņdi jarā, ne’iku mǟ’tõb.
Pī’nõb mingizt a’žžõ, krežīļtõ.
Pī’nõb lāngast.
Lind pī’nõb pie’zzõ.
Ta pī’nõb krežīļtõ strǭțõks le’bbõ.
Pinnõb vikārtõ, klopūb va’imizõks vazārõks lakt pǟl.
Linād pinktõb, mǟ’tõb jarā, ä’bvõi jarā si’ggõ.
Kust ēbrikš võtāb sīe pī’ndõb?
Piški läpš pīnkõb, ta strīḑõb.
pi’mdõsūol palātõm
mǭ pīnda
vie’d pīnda
pū pīnda
Võrgõd sǭbõd pi’dtõd vie’d pīndas.
pi’mdõ īe
īeb pi’mdõ
Ne’i pi’mdõ, ku mittõ suorm ä’b nǟ silmõ pānda.
Ne’i pi’mdõ ku ä’b nǟ mittõ suormõ nūolõ.
Ne’i pi’mdõ, ku siskā sīlmad pǟstõ ulzõ.
Ne’i u’m pi’mdõ, ku võtā sīlmad kä’ddõ.
Ne’i pi’mdõks īeb se āiga.
ne’iku pi’mdõ kanā
Pi’mdõ kanā līedab gro’udõzt.
piļļi āiga
tǭvaz u’m piļļi
piļļizõks īedõ
Pi’mdi ne’iku kanā – ku u’m ämār, kanā si’z ä’b nǟ.
Pǟva pi’mdiņtõb, tī’eb ēņtšta pi’mdõks.
ikš pi’ļgõm – seis verštõ või seis koma nēļakimdõ kūž tū’ontõ seissadā vīžkimdõ vīž kilomettõrt
Ta pīltab siļmi.
motōrlǭjad pī’ltimi
I’bbizt at irgõnd pīlpaztõ.
Pițki pīlpaztiz kõuvõ.
jālgal pī’lõ
ku’bsõ pī’lõ
mīelsõ pī’lõ
pāikal pī’lõ
pistõ pī’lõ
īedõ pī’lõm
pī’lõm īedõ
pī’lõm pānda
pī’lõb ne’iku tȭlpa
Vȯ’ļ seļļi tūļi āiga, nädīliņ pī’liz.
Ta ä’b pī’l jālga pǟl – ku u’m ne’i je’nnõ lakkõn.
Mis sa pī’lõd ne’iku pūkabāl!
Sa tä’m panād pī’ļõm uks jū’rõ.
Kuoigīd at pī’lõnd reidsõ.
Alā pī’l mi’n nanā allõ!
Ta ī’dstī’d ēņtšta spīegiļtõb, kui ǭ’rõnd pī’lõbõd.
Kalā pī’lõb i’ļ tǭla āitas kīlmas.
Duņtš pī’lõb mǭsõ.
madālim kīel pī’lmi
kis ä’b võtā siedā pa pillõks, pa tuo’dkõks
jarā pillõ
laigāld pillõ
Ta pillõb mingizt a’žžõ pi’ds mǭdõ, kaisõb, repțāb, pillõb.
i’z pīlkta mittõ silmõ
Ta pilktõb mi’nnõn siļmi.
Sīlma pīlkõb.
Tu’ļ pīlkõb.
pī’ldzi lopāndõkst sǭņi
Pīlava’istõ spī’ḑõb.
Pīlatõb, īeb piļļizõks, ä’b nǟ je’mmitõt päuvõ.
je’llõ pids pīlidi
ne’iku pīla sieldõst touvõst
Lūomõz pī’kštõb pī’-pī’-pī’.
jarā pīkstõ
kätā pīkstõ
ku’bbõ pīkstõ
mǭ’zõ pīkstõ
Sǭpkõz pīkstõb.
Ma pīkstõb tǟnda kä’dvardstõ (~ tä’m kä’dvārta).
Ta pīkstiz ī’d sīlma vi’zzõ.
Jegā sõnā u’m pīkstõmõst ulzõ, ku sa mingizt sõnā võid sǭdõ tä’m kä’dst.
Ka’ggõlstēki pīkstõb.
Mȯiznikād pīkstīzt ta’lrovšti.
Neitst ä’b ūo sǭnd ne’i pīkstõd siedā mīeztõ võtām, mingizt va’nbizt kū’oḑõn tǭ’bõd.
sūŗ mu’r, mis sidāmtõ pīkstõb
Kanādõn pīkstõb, pirīņțõb mǭ’zõ sīemnaigõ.
pīkstiji tu’ļļi
Si’z u’m lǟlam pīkstiji sidām pǟlõ, ku tulāb oksnõmi.
Pikīņțõb mingizt a’žžõ vi’zzõ pikkõks.
Pīkiži u’m īend veitõks.
Pīkfal nustīz gaffõlt tutkām jūst, pī’liz pardõs toļ immõr
Sīedõb pierāst sīļkõd ja liestād sǭbõd kȭlbatõd pīksõ sūoldõd, kūjastõd ja ūdtõd peppiņdõks.
pīkidi murdõ
rejā pīgõz
kem pī’gõz
kõidõ pī’gõz
Tūļi āiga tīeb mǭd kūjaks vä’ggi pigā.
ēņtšta pie’zzõ
pū’dõks pie’zzõ
siļmi pie’zzõ
Ma piezūb ke’žži, siļmi, jaļgi, ǭ’riņi, pȭrandtõ.
pie’zzõ tī’edõ
Mēg tīemõ eņtšõn pie’zzõ.
Līndõd tīebõd pe’žḑi.
pȯrzõd piezā
pietūksõks
Alā rõkānd pietūkstõ!
jarā piettõ
Ta pietāb mīnda.
Ta pietāb siedā mi’nnõn.
Ta ne’i je’nnõ pietāb ku irm u’m kūldõ.
Pietāb ne’i, ku mittõ sīlmad ä’b likkõt.
Ta pietīz tä’m pǟl.
Ku mi’nnõn u’m kītõmõst, mi’nnõn u’m pietāmõst.
Kis pietāb, võib vālda mustāks tī’edõ.
Ta pietāb ne’i, ku sū vǟndab.
Pietāb ne’iku pi’ņ.
pietli tapārnikā
Ta rabīz pȯisõn joutõks i’ļ pierz (~ pi’ds pīerzta; ~ vastõ pīerzta).
Ta pīertõb neitstõ.
pie’rrõlȭinagstaigi keņžlimi
sīe kēra pie’rrõ
sīe pie’rrõ
Se u’m mi’n mīel pie’rrõ.
Ta u’m eņtš jemā pie’rrõ.
kimgõn lūom pie’rrõ
rǭz āiga pie’rrõ
kǭ’d nädīļ pie’rrõ
pie’rrõ lȭinagstaigõ
pie’rrõ siedā, ku…
Ma lekš jarā pie’rrõ sīnda.
Pie’rrõ sõ’vlõb, kui sa kīskõks nǭ’gõ kațki.
izā pie’rri
jemā pie’rri
mi’n pierāst
rujā pierāst
vǭnastõks pierāst
Se u’m si’n sū pierāst.
Sidām pȯdūb tä’m pierāst.
Ma vȯstīz sīe rǭntõ si’n pierāst.
Mi’n u’m jõvā sūtäuž, ma ārmakstõb siedā eņtš lapst pierāst.
Pūd sǭbõd rītsõ pandõd kȭrda pierāst.
Tämpõ je’l u’m mä’d pierāst, ku sǟ’l ä’b ūo mūḑi.
Ma pidīz maks pierāst eņtšõn rištīngt.
immar pīerõ
ve’ļ Theodoric tsistertslizt ordenst, pierāst Ēstimǭ bīskop
Līvõ kēļ u’m mä’d pierāndõks.
Je’llõ īeb vä’ggi piški pierāndmǭlizt līvlizt pi’vtäuž.
Päkā, mis u’m pī’ep, pī’emdõ sū’r päkā.
pīentõ ēļ
pīentõ lānga
pīentõ maits
pīentõ pū
pīentõ tīe
pīentõ vī’mõ
pīenõd sūormõd
pīentõks ȭŗõ
pīenõks tempõ
pīentõ pǟl
Ta tǭ’ž pīentistiz vä’ggi rõkāndõ.
pīenti rǭ’
pīenti rõkāndimi
Pīenti ne’iku rejā vaŗž.
Pīenti ne’iku sviļp.
Mūnda ne’i pīenõstiz kītõb: Läpš pižūb.
u’m tǟnda pīenõstiz ziktõmõst.
jõ pīenõst
I’ļ „Līvliz„ jõ pīenõst u’m kēratõd V. Kyrölä „Suomalaiset liiviläisten asialla„.
Ku rištīng u’m jūrmatõn, piekslõb ī’dõ pūolõ, tuoizõ pūolõ, lūoilõb ī’žeņtšõks.
lapstā pieksõ
li’ņdi pieksõ
kiellõ pieksõ
pieksõ sǭdõ
pieksīz ne’iku pi’ņņõ
Lapstā pieksāb joutõks, kä’dkõks ä’b ūo jõvā.
Tūļ pieksāb ukstā (~ pūŗazt).
Sa sǭd pieksõ pi’ds suoŗmi.
Ta pieksāb dēļõd ī’dõku’bbõ.
Sidām pieksāb.
pī’emdõ ēļ
pī’emdõ āiga
pī’emdõ sidām
pī’emdõkūoŗ – tierān
piekslõ naiztkõks
Piekslõb immõrkouți, kis ä’b võrk tīedõ tī’edõ.
Ta piekslõb kilā kouți.
Nai piekslõb munt mī’edkõks, mīez munt naiztkõks.
va pieksliji
Tä’mmõn set piekslimi u’m mīelsõ.
Pieksāmi set pierz pǟlõz um.
Jämp sǭb lǭtõl ka pieksõ.
Ta pī’egiļtõb i’bbiztõks.
Ta vȯ’ļ pī’egiļõs.
Ta tu’ļ pī’egiļõst.
Pī’egiļnikād astīzt i’bbizt sälgõ.
Ta lekš i’bbiztõks pī’egiļõ.
Ma nǟb sūrdõ piedāgt.
Kāngaŗ pǟl kazābõd piedāgõd.
Ma piḑīm jarā lǟ’mõ.
Amād piḑīm oppõm.
Ne’i piḑīm vȯl’mõ.
Ta piḑīks jarā bro’utšõ.
Ta piḑīks rujā vȯ’lmõ.
Si’z piḑīks vȯ’lmõ jõvād purdõd.
Mittõ mingizt pidūgt ä’b ūo.
Ä’b ūo mingizt pidūgt.
pi’ds mīerda
pi’ds mǭdõ
pi’ds mõtsõ
pi’ds kivīdi ja kāndidi
pi’ds suormidi ra’bbõ
pi’ds randõ
pi’ds riekkõ
pi’ds sūrdõ sildõ
pi’ds tagīztutkāmt andõ
pi’ds postõ
Nī’emõd a’ilõbõd pi’ds päkīdi.
Ta sai oksāks pi’ds siļmi.
Ne’i ku ǭ’dõd līntad pi’ddõzmīedõ randõ vie’nnõbõd viksāainizt sūod – vigād.
Tǟnda ī’ediz pi’ddõz kațki un rištõ kațki
pi’ddõz laskõ
pi’ddõz lǟ’dõ
pi’ddõz sǭdõ
Ne’i lǟ’b pi’ddõz, ku mit ä’b vaņtõl si’n pǟlõ, agā lǟ’b pi’ddõz je’ddõ.
E. Vääri lǟ’b tulkõm autor ja kīel ki’zzimizõn pi’ddõz.
Ma lǟ’b si’nstõ pi’ddõz.
Amā lǟlam u’m pi’ddõz.
Se āiga u’m jõ pi’ddõz.
Ma u’m si’nstõ pi’ddõz.
ä’dsmingiz pūolõ pi’ddõ
ku’bsõ pi’ddõ
Ma pidāb si’n jūs vizās.
Ma sai sāina jūsõ pi’ddõ.
Sǟ’l rištīng pidāb, tigūb.
pidātõbs je’llõ
Ta sai pidātõb mī’ekõks.
Ta u’m pidātõb.
ēņtšta i’llõ pi’ddõ
gru’mmõ pi’ddõ
je’ddõlu’ggimizt pi’ddõ
le’brõkāndimiži pi’ddõ
lektsijõ pi’ddõ
lu’ggõ pi’ddõ
nõ’vvõ pi’ddõ
suo’ddõ pi’ddõ
vǟ’rgidi pi’ddõ
sīlmas pi’ddõ
sapsõ pi’ddõ
sõ’nnõ pi’ddõ
mīelsõ pi’ddõ
kädūd ripsõ pi’ddõ
salās pi’ddõ
vizās pi’ddõ
Ma pidīz maks pierāst eņtšõn rištīngt
Ma pidāb jālgad vizās, kūjad.
Mīez pidīz kibārt kä’dsõ.
Ma pidāb sīe rõk eņtšõn.
Pidā eņtš sīlmad ja eņtš kūorad vāldiņ!
Pidā eņtš sūdõ (~ kīeldõ)!
Ta pidīz mīnda eņtš sīlmad allõ.
Ta pidīz mī’edpūoliži, ne’i ta ke’i piekslõsõ.
nī’emõ pi’ddõ
i’llõ pi’ddõ
Mēg pidīzmõ mingiz nēļa si’ggõ.
Ma sīnda pidāb ne’iku lapstā.
ǭriņi (~ kengi) pi’ddõ
ǭ’rõnd jarā pi’ddõ
Ta pidāb jõ’vḑi ǭ’riņi.
õigiks pi’ddõ
sīlizõks pi’ddõ
slikțõks pi’ddõ
vajāgõmõks pi’ddõ
Ta pidīz pietāmiz pa pattõks.
Jǭņ pidīz eņtš nāizta lāiskaks.
Taļšpi’vḑi pi’ddõ
Rōda panāb ibīzõn sū’zõ, la’z tǟnda võigõ kievāmstiz pi’ddõ.
vastõ pi’ddõ
Paskāndiz amād kūožõd jarā, ä’bvõi pi’ddõ.
pētroļ tu’ļ
Lapsõn kītõb: ma sīnda petšāb.
Rištīng midāgõst pēțõb, mis se u’m pa ažā.
Sīlmadõks set pēțõb siedā, kädūdõks kīerõb un kǭļõb, mis se u’m pa ažā.
sidāmḑi pēțõ
i’lzõ pēțõ
Pešlinki tī’eb vāldiž piezā.
Pešlinkizt tūobõd lemḑi päuvḑi
Perīzõks tu’ļmõ jõvād mõtkõd pǟlõ.
Sa īed perīzõks īlma bikšidi.
perīzt sǭņi
pe’rri pǟva
pe’rri stuņd
Sa eid perīzõks.
Ku tīe loptāb, si’z kītõb: „Ma perīz pǟva jelāb”.
Pe’rri riek um, ku perīzt kõrdõ lǟ’b, amā pe’rri riek lǟ’b kālmata’rrõ.
Ku pe’rri stuņd u’m jūsõ, si’z u’m kūolõmõst, pe’rri pǟva u’m je’dmõl siedā.
Ta eņtš perīz kopīk juoi jarā.
Mūnda sīemiz pierāst perīz serk āndab jarā.
Perīzt si’nnõn võtāb ulzõ: si’z sa ūod tijā ne’iku pūšõl.
Periōdikõst ikš u’m kūkēra, tuoi āigarǭntõz.
kakš periōdlizt ulzāndamt
perīņtūldõ pūŗtõ
Ukš u’m perīņpūol vāldiņ.
perīņõ’vvõ vȯigõ
Lǭja lekš perīņõ’vvõ.
perīņi tūļ
Võrgõd sǭbõd lastõd perīņ õ’vvõ amā lǭjaks.
Ma u’m Sīkrõgõld perīņ.
Tūļ u’m perīņ.
ūž perīmīez
Ī’d pǟva perīmīez, kis ī’dsõ pǟvasõ tikkiž laskūb le’bbõ, ä’b mõtlõ, ku mūpõ ka līb vajāg.
Peppiņdbeḑḑõris ūdiz peppiņi.
ūdõ peppiņdõks
ūdõ peppiņi
va’nnit pensij
pensijõ lē’miz sǭņ
pie’rrõ pensijõ lē’mõt
Būoḑ pe’ļmizt i’z ānda.
eņtš pe’ļdõd rǭ’
Ma peļūb tä’m jūsõ.
Ta peļūb tǟnda.
Sīe tīekõks peļūb pǟgiņ.
Amād jo ī’tist ä’b pe’ļļõt.
ī’dpēļi kuo’ig
kuolmpēļi rǭjõdõks kuo’ig
i’ļ tä’d pēļiztkätā võttõ
Ma kitkūb āina ulzõ, āina võtāb pēļizkä’d.
Didžā pūoga sai pēļizõks.
Sīe kuoigõn at kakš pīeldõ.
Sīemnāiga pēzõb plīț pǟl.
Panāb peizõm rok.
Ne’i je’n vi’gḑi, mi’n kūorad irgõbõd peizõ.
Pēstab lemmõs.
Ma pēstab ēņtšta ǭ’j sū je’ds.
Ma pēstab sīemnaigõ lemmõks.
Ma peislõb pǟva kä’dsõ (~ ǭ’j je’dsõ; ~ ǭ’j jūsõ; ~ ǭ’j kilgsõ).
pē’gidi kuoŗŗõ
pē’gõvīțiz ka’zzõn
Lapst lekštõ pē’giļ.
mǭpīnda pe’brit
pe’bbõrz mǭ
pe’bbõrz lēba
le’bbõ pä’zzõ
si’zzõl pä’zzõ
vāldiž pä’zzõ
ulzõ pä’zzõ
sīlmad aldõ je’dspēḑõn pä’zzõ
Ma päzūb jarā si’n jūstõ.
Kui set tä’mstõ vāldiņ päzūb.
Ma i’z pä’z eksam jū’r.
Kuŗŗõtēji ä’b pä’z strǭipstõ.
Ma ä’b pä’z paldīņ tūlda.
Ta päzīz jarā urgõm.
Tämpõ ä’b pä’z sȭidam.
Kalāmī’e vīļa päzīz ūtrop vazār alā.
Tikā võzā mīž lambõd pǟ’zõ jarā.
pǟvaŗŗõ lieudõ
pǟvaŗŗõ andõ
pǟvavaldõ tūodõ
pǟvavaldõ tūlda
pǟvava’llõ sǭņõ
Ta mittõ pǟvava’llõ ä’b nǟ.
pǟvasidāmt ma’ggõ
pǟvaļikīz kä’ds vȱlda
pǟvaļikīz pūolõ kīerõ
Pǟvaļikki kūorbastõb.
Pǟvaļikki lǟ’b luojõ.
Pǟvaļikki kārgõb.
Läbūd at pǟvaļikīz pūol.
pǟvaļi pālka
pǟva le’bbõ
pǟvast päuvõ
sieldõ ne’iku pǟva
sieldõ pǟva āigal
pǟviņ
ī’ds knaššõs pǟvas
mustād pǟvad pierāst
jõ’vḑi päuvḑi nǟ’dõ
nūorši päuvši
va’ņši päuvši
Amād pǟvad at jumāl pǟvad.
Tä’m pǟvad at lu’gdõd.
Tä’m pǟvad attõ tǟdõd, attõ ku’bbõ lu’gdõd, lu’g täuž.
Ku sa jelād, si’z sa vēl pǟgiņ päuvḑi nǟd.
pǟva mǭ’lē’mi
seļļizt, mis ä’b ūo pǟva allõ
sieldõ ne’iku pǟva
Pǟva pāistab.
Pǟva kārgõb.
Pǟva lǟ’b lūojõ.
Pǟva kitāb.
Pǟva lekš vi’zzõ.
Pǟva u’m vizās.
Pǟva tu’ļ pīla aldõst ulzõ.
Ta istīz tubā kilgõ pǟva kä’ddõ.
Lapst peislõbõd pǟva kä’ds.
Pǟva pāistab, vī’mõ sadāb, si’z mirīņõd daņtšõbõd.
Jegā ažā tulāb pǟva kä’ddõ.
Ta sīļgiz mi’n gī’mõ pätš.
Pästā, mis ve’l pästõ sǭb.
mǭ’zõ pästõ
vāldiž pästõ
ibīzt pästõ
vāldiņ pästõ
u’m lǟ’mõst pästām pi’ņ vāldiņ.
Pästām ibīz rattõd je’dstõ jarā.
Ȭ’dõn pästāb jālgad mǭ’zõ.
pästāmiz kuo’ig
Sieda loulõ ta mūoštab pǟst.
sūrd outōmašīnd jemīņ pärsōnõdõn
pǟrlidi sigādõn je’ddõ eitõ
Ma tuoi Būdnikā oukst kim pärnõ.
Mä’d kǭrand immar kazābõd pǟrnad.
Mä’d rāndas u’m veitõ peŗni.
Spī’ḑij pǟrla, a’mmõ krāsõ ta laistõ.
Päp sadīz pǟpǟl rattist ulzõ.
Kui sadīz, si’z sadīz pǟlõpūolõ.
Pa’n lǭda pǟlõ!
Ta u’m mi’n pǟlõ kõ’zzi.
Jegā nī’emõ pǟlõ tulāb vīž rištīngtõ.
Sīe pǟlõ Dumā vȯ’ļ ul.
Tagānd pǟlõ lakā tä’m tagānd!
pǟlõ īedõ
Ikš tīepǟva set pǟlõ ei.
Līediz pǟgiņ nēḑi, mis vȯ’ļt pǟlõ īend tūoitõgõst.
pǟlõ a’ilõ
pǟlõ a’jjõ
pǟlõ īedõ
pǟlõ pānda
pǟlõ sa’ddõ
pǟlõ tikkõ
Kis sūrslõb, võib kītõ: „Ma ei pǟlõ”.
Kaš vakțūb, kui võib tä’mmõn pǟlõ a’ilõ, un uzreiz sīe lūomõn pǟlõ, käpādõks pǟlõ, ambõdõks vi’zzõ.
Tulgõ pǟlõ!
Vȯlkõ pǟlõ!
Pū’st i’g järāndz ja jelā pǟl!
Ta īekiz ra’j pǟldõst pȭrand pǟlõ.
Ta nūziz ra’j pǟldõst i’lzõ.
Võtā rǭntõ lǭda pǟldõ!
lǭda pǟl
sidām pǟl
eņtš kä’d pǟl
Ne at jarā lē’miz pǟl.
Minā jõvā mīelkõks nädīļ pǟl lǟ’ks Tallinnõ.
Ta u’m mi’n pǟl ne’iku u’ņ.
ibīz pǟkuoț
ī’dstī’d päkštõb
Pǟva le’bbõ ūom päkštõn, ne’iku ī’dtõ rõkāndõmõst un rõkāndõmõst.
Vȯ’ddõrõn at seļļizt pǟkizt nemē sigātabārd.
päkād, mis ä’b sīetõ
Pa’r lǟ’b pǟk-pǟk.
kuolm tīedõ, mis āt kēratõbmašīnõks pǟgiņtõd
pa je’nnõks pǟgiņ
pǟgiņ, jemīņ, amā jemīņ
pǟgiņ jemīņ
pǟgiņ kõrd
pǟgiņd līvõ sõnād a’zmõl
Pǟgiņ mä’rrõ, veitõ villõ.
Ku’i pǟgiņ?
Vä’ggi pǟgiņ jǭrapē’gidi vȯ’ļtõ sīenõd.
Kǟnga pīkstõb pä’galīzt.
Pä’galīz nǭ’gõ ei sangdõks.
pǟ sidām
kievām pǟ
pǭļaz pǟ ne’iku būnga
sangdõ pǟ
täuž pǟ
tijā pǟ
vizā pǟ
pǟ kī’lõks pānda
pǟ īrgõb rinkõ lǟ’dõ
pǟ kīerõb (~ lǟ’b immar)
pǟ ȭ’gõb
pǟ pȯdūb
pǟ ja’ggõ pitkīm
pǟ mǭ’zõ võttõ
pǟdõ kǭ’tõ
pǟdõ pistõ a’jjõ
pǟdõ piezzõ
pǟdõ murdõ
pǟdõ sie’ggõ
pǟdõ vȯtšõ
midēgõst pǟ’zõ võttõ
pǟsõ ne’iku siprikizt lǟ’bõd
pǟsõ tēḑi vȯtšõ
pǟstõ jālgad sǭņi ka’žži
pǟstõ oppõ
pǟstõ tieudõ
ī’d pǟ jo kuordõ ku sinā
jõvāst pǟst
kibārt pǟ’zõ pānda
kibār u’m pǟs
kibārt pǟstõ võttõ
ne’iku pǟstõ võttõd
tikkiž pǟstõ ulzõ pū’gdõd
Pǟ sǭb jarā sie’gdõd – tuoi siegūb jarā.
Pǟ u’m kǭ’dkȭrdiņ.
Pǟ u’m mǭsõ.
Pǟ u’m rȭmsõ, pǟ kīerõb, pǟ lǟ’b immõrõ.
Pǟ u’m sangdõ.
Pǟ u’m täuž tūldõ, si’z u’m pǟ kievām, ä’b ūo sizāl riktig sva’rrõ.
Tä’mmõn u’m vizā pǟ, ta mittõ midāgõst ä’b või jarā oppõ.
Mi’n pǟ ä’b pidā vizās.
Mi’n pūogan u’m ne’iku kanāmunā pǟ: immõrkouți, attõ ibūkst ja bokāa’bbõnd kummiš kaņtšõ, set lȭga pǭļaz.
Sa võid eņtš pǟ jarā andõ sīe ažā je’dstõ.
Mis tä’mmõn u’m pǟ’zõ lǟ’nd? – ku tuoi mõtliz seļļizt, mis ä’b ūo.
Se u’m mi’n pǟsõ ne’i ku ikškõrdikš (~ ne’iku ve’ž).
Kērkõd pǟsõ, pietūkst lōlabõd.
Ma tī’eb eņtš pǟstõ tä’m.
Ta u’m pǟstõ ra’btõd.
Ku sa pǟkõks maksād, si’z sa ūod bäs pǟtõ; ne’i sa võid īedõ bäs pǟdõ.
Alā a’il pǟkõks sainõ (~ tu’llõ)!
Ta u’m bäs pǟ’tõ.
veis pǟ
Duņtšõn u’m pǟ.
pieksīz pǟd jarā
Mits pǟdõ u’m tä’d kǭŗas?
Ta patūb, tī’eb pattõ.
kätā patšõ
neitstõ patšõ
Patš perīmī’en kätā!
Ta jelāb patlizt jelāmizt.
pattõ tī’edõ
pattõ pe’ļļõ
pattõ vie’ddõ
patūd al vȱlda
Vȯlks pat andõ.
Ta tī’eb tuoizkõks pattõ.
Patūd at andõks andtõd.
Sīestõ patstõ ma u’m pū’dõz.
ku’bbõ paššõ
Ma pašūb tǟnda.
Ku pasouļ lopūb, si’z u’m pastārpǟva.
pastālt paikõ
ne’iku pastāl
Ma skūolsõ pidīz pastāļi.
Või si’nnõn u’m pastāiga?
pastõ pi’ddõ
pasouļ lopāndõks
Tämā ä’b ūo sīest pasouļõst – se u’m seļļi, kis midāgõst ä’b tī’e, ä’b tīeda.
Sa ūod tī’end eņtš paskindz.
seļļi paski rištīng
Si’n at ǭ’rõnd paskizt.
Paskāndõb – ma’g lǟ’b le’bbõ ne’iku ve’iž, agā midāgõst u’m sīend si’zzõl.
Paskāndiz amād kūožõd jarā.
Mi’nnõn kil vȯlks paŗīmstõz lǟ’dõ märts lopāndõksõl.
Ne’isiz plǭn eņtš tīe ne’i, kui si’nnõn u’m paŗīmstiz.
siedā paŗīm
Paŗīm kūolõ, ä’b ku alāntõ.
Ne võibõd pä’zzõ ulzõ pūtõksõst paŗī.
so’ugdõ pārmaz
i’ļ pardõ eitõ
parāz āiga
parāz āigal
i’lzandõks ku’bbõ sǟ’dõ parāzt lu’gdõbrǭntõzt līvõ skūolõd pierāst
Sǭpkõd at parāz āigal.
Ä’b ūo, mis parātõ.
mīeldõ parāntõ
Ma parāntõb ǭ’rõn tierrõks.
Parāntõb, ku u’m kațki.
Tǟnda nemē parāntõb.
parāmõks īedõ
pappovt kindõ
Rāndas pappovt i’z ūo.
Jǭņõd immar kīndizt pappovt.
ī’djaļgi papāsmõz
Sa ūod vȯnd papārd ēdrõmõd kilgsõ.
kǭ’dpaņlimi padā, kus lǟ’b vietā kakš paņņõ si’zzõl
ne’iku pǭņõdõks gǭ’žõb mǭ’zõ
mū’zõ kūožõ pa’nmi
pandõkši pi’ddõ
pandõkst mūrdaji
pandõkst opātõks
So’v panāb kie’vtõm.
Ta panāb mīnda ēņtšta uskõm.
Käskiji pa’ņ täutõm käskõ.
Jemā pa’ņ lǟ’mõ lapsõn kuodāj.
lo’vvõl pitkālõz pānda
Ku panāb mǭ’zõ sīe āina pǟlõ, ä’b või sǭdõ jālga pǟlõ.
jarā pānda
je’ddõ pānda
jū’rõ pānda
pǟlõ pānda
si’zzõl pānda
tǟ’dõl pānda
ulzõ pānda
vastõ pānda
vi’zzõ pānda
jālgad vāldiņ pānda
kǟngad jalgõ pānda
kibār pǟ’zõ pānda
kindõd kä’ddõ pānda
kēra si’zzõl (~ kerrõ) pānda
mõtlõm pānda
vie’d ja lēba pǟl pānda
vȯ’dlõm pānda
Ma si’n panāb kēra si’zzõl, ku sa ä’d kūl.
Ta panāb ro’vdõn lōda pǟlõ sīedõ je’ddõ.
Või sa panād je’ddõ või panād tagān?
jarā pandõd ne’iku mustā vālda pǟl
Ma ä’b pa’n siedā mittõ mikšmõks.
Tuoi ä’b pa’n mit kūlõmõks.
Kik pa’ņ ikškõrd pȯrzõn.
Kieudõn pa’ņ suoļm tutkāmõ, algõ ta läkkõ le’bbõ.
Lǟ’b tä’mmõn īņõ vȱlgõd si’zzõl, ne’i ka ne’i panāb.
ūdtõb pan
Tä’mmõn at kakš pampõ.
Ta pāļštab eņtš pāmpidi.
Palāgõdõn pāļštizt tutkāmõd.
ku’bbõ paļštõ
ibūkši paļštõ
vaņkõ paļštõ
Ibūkst pāļštab pampõ.
Kaš magīz pǟva kä’ds ne’iku pāļgaz.
andõks pallõ
jumālt pallõ
Pǭlab jumāltõ, la’z ta tulgõ ja ä’bțõg.
Sa pǭlad jõvād sõnādõks.
pa’llõ pū’ojõ jū’r
Je’l palīz jarā.
Se je’llõ tu’lstõ palāb.
Alt ǭ’j palām!
Sīemnāiga palāb jū’rõ.
Nī’em palāb si’zzõl.
Ǭ’j palāb.
Tä’mpõ lē’mõst pa’llimiz jū’r.
Āina palūb i’lzõ, rejāks kīerõb immõr.
Lē’mõst ainõ pa’llõm.
izāmǭn palkõ
la’z tä’mmõn sǭgõ palktõd
Engõld pālkizt tä’mmõn.
eņtšõn i’lzpidāmizt palkõ
palgstõ palgõ
palgstõ tundõ
palg gīrbaļțimi
paldīņizt āigadõl
īņõzkillijid palatalizatsij
Sǟ’ld ī’ž u’m perīņ ka īņõzki’llijid palatalizatsij tǟ’timi
kuo’d palāndõkst
mõtsā palāndõkst
ma’ggõ palābte’bkõks
pakli lānga
pakkõļi vērbikšõ
pīend pakkõld
ja’mdizt pakkõld
Vaļmõd liestād saitõ paktõd krežād si’zzõl.
Pakūb ainõ ī’dõku’bbõ.
Pak si’zzõl ka pakūb, vǟndab si’zzõl.
Ta pakāndim kūolõb, ä’bku alā āndab.
pakāndi rištīng
pakāndi i’bbi
Minā tǭ’ž kutsõ ulzõ se pakānda’b.
Pak si’zzõl ka pakūb, vǟndab si’zzõl.
Li pakānd kuodāj!
Se vȯ’ļ pakānd: kievādst si’gžõ sǭņ.
Tämpõ mēg tu’ļmõ pakānd mie’rstõ a’igõ.
Vä’ggi pakānd tu’ļ kutsõmõt kilāli.
īedõ paistõnõks
Pū pāizõb.
Jo’ud paizõbõd.
Pāizõb, mis kazāb: guŗkõz, na’ggõrz, ku ta ka’zzõs īeb sūrõks.
Jernõd paizõbõd.
Ve’ž pāizõb.
i’lzõ paistõ
Jālgad rǭžki pāistabõd.
Pǟva (~ pǟvaļikki) pāistab.
Sīlmad tä’m immõrgouțļimis palgsõ pāistizt vȯndzistiz.
Kougõnd pāistabõd puŗŗõd.
Pāistigāina – ēdrõmõd visk tuoizõn jū’rõ, akūb ǭ’rõn jūr vi’zzõ nemē pūmpar.
pāinatli je’mmit
tulāb pǟlõ neme pāina
Ta vȯļļi nǟnd painõ.
Jegaī’d kalāmī’e tubā nūrkas nemē pāina kikīz mǭmī’ed perīmī’ed pakkõld kuoț.
paikõl īedõ
paikõl ni’mtõ
paikõl nustõ
paikõl pānda
Ma tǟnda panāb, la’z ta īegõ paikõl.
Ma pidāb ibīzt paikõl.
Mie’rrõ lē’mi īeb paikõl.
paikõ vi’zzõ
ta pāikõb
mēg paikõm
Pāikõb, panāb pāika pǟlõ.
Pāikõb ǭ’rõņi nõ’ggõlõks, lāngaks, lupātõks.
Tǟnda pāikõb, tī’eb tierrõks.
Ta pāikõb katūkst.
Kalāmī’ed pāikizt lajḑi.
Kuoțīdnõ’ggõl vȯ’ļ kuoțīd paiktõb pierāst.
Tä’mpõ pāikiņ sadīz.
pāikald likkõ
pāikal pi’ddõ
Pī’l pāikal!
Ta pī’lõb pāikal, ī’dsõ kūožõsõ.
Ma paijõb kaššõ kä’dkõks.
U’m seļļiži mēḑi, kīen u’m ä’mḑi ažḑi paijõmõst.
Mittõ pāikast ka!
Ma ä’b sǭ pāika pǟldõst jarā.
Sa mȯjūd paijimizt.
Lutār īeb pagānõks.
dūoņõst paḑā
ne’i mustā ne’iku padāpierā
alumīnij padā
Padā u’m rōdast.
Attõ a’mtizt: mustā padā ja emālīertõd padā.
Padān u’m kūok immõr; ūd padādõn at kä’dakātõbõd.
Alā liktā pa’ddõ!
Ta kāndiz padāks vietā.
pa rǭziņ
pa pitkāld
pa a’blizõks kutsõ
jumālõks pi’ddõ
pa slikțõks kītõ
tuoizõn pa je’nnõks tī’edõ
Ve’ž õvūb.
Rīststõ õvūb ve’ž.
Sūolve’ž õvūb le’b paņ ūrgõd.
kierdi õvā
Tämpõ vȯ’ļ kangtõ õvā.
Lǭja lǟ’b perīņ õ’vvõ.
Õ’v u’m seļļi pūolka’zzõn.
Ta õ’ŗštõb pi’ņņõ.
Ta õ’ŗštiz tuoiz rištīng pǟlõ pi’ņ.
Ta õ’ŗštõb pi’ņņõ sovāks.
kädūd va’isõ ȭŗõ
lemḑõkst ȭŗõ
pȭrandt ȭŗõ
Ta ȭŗõb raigād tūorõks.
Kǟnga ȭŗõb jālga kațki.
Kȭr ȭrikšõb.
Pūd ȭrikšõbõd.
Kieuž ȭrikšõb.
Ta ēņtšta ȭŗikšiz pū kilgs.
jarā ȭrbõ
Bikšõraigā võib vȱlda jarā ȭrbõn.
Õpkõ vȯzā vāinõb.
ä’b ūo õ’mmõ pǟsõ
ȭnis jelājizt
Tektār vȯ’ļ ī’dst pūstõ mȯļd vīțõ ȭndõt.
a’m ȭlma
jak ȭlma
Ta u’m sǭnd midēgõst ȭlman alā – ta u’m lǟlam.
Suoļg ȭlgõb.
Lä’bsõ ȭlgõb tu’ļ.
õldzõmt nǟ’dõ
õ’ldzõ pǟvaļikki
õ’ldzõ sūormõks
Õldzõ ki’v pǟl sǭmal ä’b kazā.
õ’ldzi va’l
õ’ldzi ǭ’rõn
õ’ldzi kǭra
õ’ldzi siņņi
Neitsõd ȭlastõbõd.
laps õigõm
Di’drõk mīnd eņtš rentnikā õigizt sadā rubīļ je’dst Sūr Pētõrõn.
Ja kovālõz sǭb õigistõd le’b tä’m tīed.
Si’n sõnād pie’rrõ sǭd sa õigistõd.
Kaibimizt āt õigizt.
Õigi u’m, kis rõkāndõb õigizt.
õigi sieldõm
lǟlam ȭ’gt
Āinagi kūož mǭīlmas, kus ka’ļḑi vejūb ȭ’gts.
Kurksõ ȭ’gõb.
Kurk ȭ’gõb.
ȭgijizt sidūd
Sidūd ȭgõbõd.
Tu’lsõ rǭda īrgõb ȭgõ.
Ǭ’jstõ tulāb ȭ’gandõks.
ȭ’dõgspūol īedõ
Ȭ’dõgižis mēg sīem kaffe, lȭinagizt pierāst ma vȯstīz vȯ’zzõ.
ȭ’dõg o’bbõ sǭņi
õ’bdõ ta’ggõ
õ’bdi sūormõks
õ’bdizt ažād
lambõd ǭzgald
sigād ǭzgald
vāškizt ǭzgald
kaffetas ǭz
kīela ǭz
o’vzliz jelāmizvīțõks
o’vvǟrtliz zirmiz pǟkõks mīez
o’vstõkst sǭdõ
Ta väggi o’vstiz eņtš va’nbiži.
Se u’m o’vstõb je’ddõpanmi.
Ta u’m sūr rǭntõ o’vstiji.
Ānda mi’nnõn o’vsõnā!
Ta ǭ’viz eņtšõn jālga.
Ta ǭ’viz eņtš jālga.
Ku sa o’vlistiz peļūd eņtš leibõ.
Ta u’m o’vli rištīng.
O’vli skuțk: salāndimizt ä’b salānd; mūndakõrd seļļizt skuțkīd ai’lõbõd polākõdõks, ja siedā ka ta ne’i ä’b a’il.
Kūzõ o’vd kūjizt jarā ja nõ’ggõld pudīzt jarā.
rǭ’ ovāt
Būdnikā mäg kaņtš u’m ovāt.
Ta tǭ’b ī’ž ovāri vȱlda.
le’b ovār jettõd uks
ovār tubā
ovār kǭrand
ovār a’m
ovār nīt
ovārd ǭ’rõnd
ovār jelāmi
tõvā ǭ’v
ra’dļõ ǭ’võ
Tä’m leja vȯ’ļ ǭ’võdõks kattõd.
o’vvõ andõ
o’vvõ ja rȭmõ maitsõ
o’vkõks
o’vvõ nä’gțõ
äds mingizõn o’vvõ rikkõ
o’vvõ võttõ
ouvõm vērtli
borkõnd - na’ggõrd outõks
nǭțidi outõ
na’ggiri outõ
vȯ’zzõ outõ
tämpõ ōtab
outōbussõd ī’timi
viedām outō
Ta vȯstīz ūd outō.
ǭ’rõnt ouŗtõ
Lǭja mēstard ouŗtizt dēļidi.
Ta ōŗõb ne’iku kurk ke’ržõb.
Ta ōŗõb amāl kurkõl.
Ōŗõb kui mõtsāli.
Ōŗõb ne’iku pūoraz tarā va’is.
Mis sa ōŗõd?
Kis sǟ’l ōŗõb?
Mī’ed ouŗõbõd.
Alā ouŗ!
Mi’n tǭți pūŗtiz ouŗkuo’ig pǟl.
Kuoigīd īrgizt a’jjõ ouŗmašīnõd.
jarā ouŗõ
Ouŗ tūgõb.
Padāst nūzõb ouŗ.
O’unõz u’m jõvā kalā.
Pētõrjǭras u’m o’unidi.
ouklimi krīzdõg
ouklimi nīt
ouklimi riek
mustā o’unõmǭŗa
vālda o’unõmǭŗa
A’ž kuoț sugūb ouklizõks, si’z tǟnda võib paikõ vi’zzõ.
Lǭja vȯ’ļ ouki
Sukā u’m ouki, sǟ’l u’m pǟgiņ ōkidi sizāl.
Oukõn vȯ’ļ jū’rõ pandõt seļļi ouki pū.
tõvā ouk
Riek pǟl u’m tõvā ouk.
Kis tuoizõn oukõ kōvab, se ī’ž sīņ sizzõl sadāb.
sūr ouk
Ougust u’m perri sõ’vkū.
Ougļõd attõ umārd või mǭŗad, mis attõ sīedõb.
Varbõd īebõd oudõnõks.
Vȯzā ōdõb kōgiņ, si’z ä’b ūo ma’gḑi.
Vīļa ōdõb ulzõ.
Mis sa ōdõd!
Kanā tǭ’b oudõ.
Kanā ōdõb kaņkiži kuolm nädīļt, amād sǭbõd ulzõ oudtõd.
oudiji kanā
Jǟkõb osāgiz mierjemā rõkstõ.
Tä’m siļmši neiz osāgimizt.
Tä’m siļmši vȯ’ļ nǟ’dõb osāgimi.
sigā ǭŗikšt
ǭŗikšt pistõ
Vȯ’ļ kūldtõb ōŗandõks ja rǟkandõks.
Ǭŗaks pū’dstõb ǭ’riņi.
Vanāst ǭŗaks sigīz pǟdõ.
Kikkõn u’m sūr ǭŗa.
Pivālindõn u’m taļ ǭŗa pǟl piezā.
E’žmi ǭŗa, tuoi, kuolmõz, laigā ǭŗa; ǭŗa pǟl u’m laid ve’ž.
Lǭja sai ǭŗad pǟl immar eitõd.
Ǭŗad valābõd.
Siedā ortografijõ at jõvāks pi’ddõnd ka tieudmī’ed.
ǭ’riņi umblõ
Ǭ’rõnd viedāb sǟlgast mǭ’zõ.
Ǭ’rõnd panāb ku’bbõ.
Ǭ’rõnd saitõ kažīzõks.
Ǭ’rõnd tä’mmõn istābõd immõr.
Ta kǟ’b mustās ǭriņis.
ǭ’riņi pie’zzõ
ǭ’riņi pǭ’ļõ
ǭ’rõnt ku’ddõ
ǭ’rnizt kǟngad
ǭrali kala
ǭrali rištīng
ǭrali mõtsā
ǭralizt pūd
ǭralizt ibūkst
Ta lǟ’b ǭrastiz kinō.
ǭrastõ mõtsõ
Pivā Augustīn orden
saksā ordenõd, kis tu’ļtõ tǟnõ suoḑīkšõm ja pīkstizt ro’v eņtš alā
Ǭra ēstli mūoštab līvõ kīeldõ.
Optõbrǭntõzt sīe pierāst ä’b ūo vȯnd.
sieldõks oppõ
Ma opūb si’n kä’dst.
Opīztõ kǟ’dõ pi’ds kīeta.
Sa opīņtõd tūoizta i’lzõ (~ i’lzõpē’ḑõn; ~ eņtšõn si’llõ; ~ istām).
Skūolsõ oppimizt vȯ’ļtõ krīevõ kīelkõks.
opātõksja’g jūo’diji
pandõkst opātõks
Līvõd kēļ sǭb opātõt Līvõd rāndas pigātaga kim āigastõ.
Si’z ta mi’nnõn opātiz, kui ma la’z tī’egõ.
Sa opātõd mīnda jūomõ.
Ma opātõb tǟnda joutõks.
va’ddõ ǭ’ntõ
Ta ǭ’ntõb kīndazt.
Ǟma īrgõb ǭ’ntõ sukkõ.
Ta vȯ’ļ sǭtõd Rīgõ sīe onkolōgij jū’rõ le’bbõ vaņtõltõb.
Neitst ǭ’miļtõb pūošõdõks.
ǭļaz mõtsā
ǭļaz nīt
aļļõd lī’edõd
Sõ’vvõ amād a’igizt at aļļõd.
Pūd īebõd knaššõ aļļõks.
Vȯrūks jõvā ǭļaztõb.
Ūoņdžõl līb ǭla.
Mǭ u’m ǭlaks kattõd.
Siprikizt pǭ’dõz u’m sūr, nutāb okšsiprikizt.
lemp nemē okš
ne’iku okš kǭ’d jālga pǟl
magūb nemē okšīdpǭ’dõs
Okš u’m ä’bpū’dõz ja sangdõ.
amā tikkiž ulzõ oksnõ
amād ǭ’rõnd tǟdõks oksnõ
ma’g tijāks oksnõ
vīerda oksnõ
Slikț sidām, ku u’m oksnõmõst.
sūrd zubārd ne’i nekā oksālizt
aļļõ oksā pǟlõ pä’zzõ
Ri’ggilēba sǭb ūdtõd ǭ’jpȭrand pǟl.
Ǭ’jlūdõ sǭb tī’edõd piedāg oksīšt.
ǭ’j sū
ǭ’jõ kittõ
lēba ǭ’j
piški ǭ’j
poțīst ǭ’j
roudi ǭ’j
sōna ǭ’j
Ǭ’j alz vȯ’ļ sūrtubā sidāmtõ.
Ǭ’j ä’b viedā, tubā u’m täuž so’vvõ.
Mīrnikā te’i ǭ’jõ.
Ēta pūḑi ǭ’jõ!
Rǭib sidūd ǭ’jst ulzõ!
Minā u’m ǭ’j tagān sindõn, ǭ’j tagān i’lzõ ka’zzõn, kis midāgõst ä’b tīeda pasouļõst.
ǭik je’ddõ pānda
ǭik pǟl
Mis u’m ūndan, siedā kītõb ka ǭikõks.
ǭ’gi ǭ’rõn
ǭ’gi pǟva
ǭ’gizt pīlad
kīebi, ōḑig āiga
ǭ’dõz riek
ǭ’dõz jelāmi
ǭ’dõz līnta
ǭ’dõd kindõd
tõvā ǭda
oudõ kovvõ
Ve’ržõb nemē ǭbõ lē’ḑ.
Ǭbõst vaŗž u’m li’bḑi.
ȭ’dõgõd obīņ
īedõ o’bbõks
jõugõ ǭ’biļ ~ ǭ’gi ǭ’biļ
vālda ǭ’biļ
vī’ri ǭ’biļ
Rāndas ǭ’biļt kīliz vä’ggi veitõ, sīest jõugis mǭsõ se jõvīst ä’b kazā.
vī’ri ǭ’biļ
ȭ’dõn o’bb-obīņ
obāztõ raņgõ
Alā obāzt kīla!
obāz āiga
obāz ȭ’dõg
obāz si’gži
obāz sõ’vvõ
obāļi raņg
obāļi kilāli
obāļi vāški
obāļizt na’ggõrd
Ma ņäugõb set, ä’b sīe jarā.
Ku ma midēgõst ņäpīkšõb sūormõdõks, ma ä’b kīsk, ma kǭ’ļõb ja rǭžki ne’i.
Kanān u’m tabār pǟl ņäpā, kustõ ta pīkstõb ulzõ siedā ra’zzõ, missõks ta vȭidab eņts tūrgidi.
Kaš ņurdõb ņurrā-ņurrā
Ta nužūb nõ’ggõlõks tšuppõ ǭ’rõnt, viedāb ku’bbõ.
siļmi nu’zžõ
Amādõn ä’b viedāst, ta sǟ’l nužīņtõb je’ddõpē’ḑõn.
Ī’ds kūožõs set nužīņtõb, agā ä’b nǟ’, mis ta vȯlks jarā tī’end.
i’lzõ nūzõ
istām nūzõ
jālga pǟl nūzõ
Pǟva nūzõb, kū ka nūzõb.
Tōvaz nūzõb.
Tūļ nūzõb.
Jēzõs nūziz i’lzõ.
Ūondžõl nūzõb u’nstõ i’lzõ.
Sa nūzõd istām, ä’d nūzõ jālga pǟl.
Pițkīzka’briki nūzõb i’lzõ - tik, tik.
Mī’kõl nūzõb i’lzõ tīemī’ekõks või ne’iī’ž.
Ä’b ūo tieudtõb, kust ta u’m nūzõn.
Pi’ņ nuțīkšõb pi’ds lūomõ tī’edidi.
Sūr Pētõr vȯ’ļ tä’m nuttõb.
Kui tēḑi nutāb?
Tǟnda nutāb Līzõks.
a’bbõl nuttõ
nutājiz ēļ kǭgars
Lūomõz nušūb, si’z ta lǟ’b ja tūoizta ratstāb.
Pi’ņ pi’ds mǭdõ nūškõrtõb tī’edidi.
kardõ nūškõ
Ta nūškõb puțkõzt.
Saksād ke’it pi’ds kǭrandidi nūškõs.
tabākt nūškõ
Pi’ņņõn nūškimi u’m se tīedami.
ainõ nī’emõn angkõks je’ddõ nustõ
īeldõ nustõ
ki’v ki’v pǟlõ nustõ
i’ļļõ nustõ
abīdi nustõ
pla’ggõ nustõ
jernõd nuŗm
ri’ggõ nuŗm
nurmõ kindõ
nūŗkõb, vȯtšūb midāgõst
Rištīng kis tǭ’b, lǟ’b nuŗkõm
le’bbõ nurkiņtõ
Ta pīenõstiz sǟ’l nurkiņtõb le’bbõ, kuņtš ta sǟ’l midāgõst līedab.
tubā nūrka
Laps pa’ņ nurkõ, si’z sai kūldzizõks.
vastõ nurīkšõ
perīmī’e vastõ nurīksõ
Pi’ņ nurīkšõb ī’ž eņtšõks.
Nūožmõs at ro’ugõd.
Tä’mmõn vȯ’ļ kazāj nūožmõs.
loulrǭntõd nūotõdõks
nūorst igāst
Tuoiz kä’dst mǭdõ nūomõb.
Nī’em nūolõb sȭrmidi.
Pi’ņ nūolõb kätā.
Tu’l kīeld nūolizt tubā saiņi.
Ī’ž ma tǟnda ä’b sīe, mis kaš u’m nūolõn.
Kāngard at nummõks tǟdõd.
nukkõrõks sǭdõ
Ta nukārtõb sǟlga ulzõ.
Nukā kulūb.
Kāngaŗ nukā pǟlõz at jelūd.
kāngar nugār
katūks nugār
Nõ’vtõb ī’ž eņtšõks, mõtlõb.
Nõ’vtõgõm sīe tagān!
Se pū u’m jo ka’zzõn ne’i kõ’uri, kui sa ni tǟnda jemīņ kū’oḑiz võid nõtkõ või painõ.
Pūd nõtkõbõd tūlsõ.
ī’ds nõ’vs
nõ’vvõ andõ
nõ’vvõ kizzõ
nõ’vvõ pi’ddõ
nõ’vvõ võttõ
nõ’vs vȱlda
Amād, mits tä’m nõ’vs vȯ’ļt, āt laigāld pildõd ja ukkõ lǟ’nõd.
Siedā ve’l u’m nõ’vtõmõst.
Mēg nõ’vtõm kǭ’dskiņ, si’z je’mmitõt võib kovālõzt ku’bbõ nõ’vtõ.
Jǭlõkši tī’eb nõtkāst pūstõ.
Nõtkāstõb eņtš sūormidi ne’i, ku nēḑi mūrdab pa je’nnõks, pa je’nnõks jelāb näntkõks.
pūolidi nõtkāstõ
kūož nõtkõd
tabākt nõ’ŗŗõ
Ta nõ’ŗžõb eņtš sizālõz, eņtšõks, ku u’m vä’zzõn jarā.
Aim sīeb, lōda nõ’ŗžõb.
Pi’ņ nõ’ŗžõb.
Tä’m i’bbi u’m vanā ja nȭŗka.
Lānga ētab nõ’ŗŗõ.
Nõrktõb tä’m jarā, panāb ne’i je’n tīedõ pǟlõ; ä’b sȭita jemmit rištīng.
Rištīng īeb nõrkõnõks, närbõnõks, īeb nȭrkaks.
Puțkõz nȭrkõb, īeb kūjaks, lodžāks ne’i kougõn, ku nȭrkõb jarā.
Lūomõz nõrīkšõb.
Lāmbaz, i’bbi nõrīkšõb, tǭ’b sīedõ.
vi’zzõ nõ’gļõ
Nõ’gļõb sukkõ, kīndazt lāngaks.
Nõ’ggõl silmõ pu’gtõb lānga.
Nõ’ggõld siskābõd.
nemē nõ’ggõld pǟl istõ
Mūnda nõ’ggõlõn vȯ’ļ ne’i, ku i’z sǭ langõ tagān.
Vanād ro’vvõ jālgad at nõ’ddõrd.
Riekstõ sa novūd.
Rištīng novūb, võtāb rǭžki jengõ.
Ma mǟ’dlõb sīnda pierīz nǭ’võstuņd sǭņõ.
Tuoi sīnda nǭ’võb, tī’eb si’nnõn lǟlamtõ, la’z vȯlkõ tutkām.
Mi’nnõn u’m nǭ’võ sīlmad je’dsõ (~ sū jūs).
Ta sai eņtš nǭ’võ sǟ’l.
Ma vaņtliz nǭ’võn siļmiz.
Ma u’m nǭ’võ sūsõ.
Ma sai ulzõ nǭ’võ sūstõ
ēņtšta novātõ
Kui ta tūoizta rištīngt novātõb – ä’b pa’n tǟnda tī’emõ.
Novāndõks u’m se, ku ma novūb.
no’ugizt ǭ’rõnd
nǭțidi kīetõ
nǭțõdõks sīetõ
ne’iku nǭskiļõks siskāb
Ve’ž norūb jarāndõz kažīz kūožõstõ.
Piškimizt jougūd kȭlbatõbõd set nītõd ja tarād norātimizõks.
norāstõb na’ggõrd pǟld vie’d jarā
Mǭŗidi nopkõb, kīskõb.
jarā noļgdõd sū, lȭga
Kīelkõks nūolõb, nōļpõb.
Nǭļatõb tǟnda, tī’eb jū’okõ.
naļļõ tī’edõ
nǭļa pierāst
nǭļaks pi’ddõ
Nǭļa īeb nǭļaks.
Se u’m seļļi knaš nǭļa.
Ta naļļõ i’z mūošta.
No’jjõl no’vvõb.
Ma nojūb vastõ sainõ.
Pie’rrõ te’imõ nojāpūd ka kilgõ.
nǭ’gõ (~ nǭ’gidi) gērõ
nǭ’gõ tǭmiņtõ
nǭ’gõ vien’tõ
eņtš nǭ’gõ vȯidõ
kas või nǭ’gõst ulzõ pu’ggõ
Pǭļaz nǭ’gõ pidāb lūd ku’bsõ.
Kengšepād vie’ntizt nǭ’gõ lāista pǟl.
Ma āndab tä’mmõn nǭ’gõ pǟlõ.
Ma tī’eb tä’m nǭ’gõ tuļīzõks.
Nǭ’gõ vie’ntimi u’m lāškantimi.
Nǭ’gõ võtāb jarā.
nǭ’gi kuoț
nǭ’gizt kindõd
Sūrdizāndõd vȯ’ļtõ nōbõld.
No, mis sa kītõd!
Ta lǟ’b tuoizõn nīžõm.
Ta nīžõb tuoizõn pǟgiņ midāgõst.
Ta nīžõb nīžõ.
Se u’m pitkā nīž.
Se u’m vanā nīž.
ni’zzizt jo’vd
Sīe ažā, lūomõ nītsiņtõb jarā; ku ä’b ūo vajāg, si’z u’m kǭ’tõmõst ja tī’emõst, ku je’mmitit ä’b ūo.
Plakīdi ä’b või ne’i kievāmstiz nītsiņtõ.
Nītõbt u’m pǟgiņ.
ainõ nītõ
viļļõ nītõ
Ajāb lūomõd ulzõ nītõ sīemõ.
nīstõn āiga
Mi’n sukād at nīstõnd.
na’nnõ nīskõ
Na’nnõ nīskõb lupātõks agā suormõdõks, nīskõb nanā tijāks.
Nīsk eņtš nanā pū’dõks!
Kalādõn at nīskõd.
Ta niset tu’ļ.
Se niset vȯ’ļ.
Ta niset paldīņ ke’i sī’ḑš.
Ne amā eņtš aim nipstād a’bkõks tīedslizt nēḑi.
Ta ni’mtiz eņtš pūoga Pētõrõks.
Ta ni’mtõb mīnda, nutāb.
sõ’brit ni’msõ
ni’mpie’rrõ nuttõ
Nimmõz ī’dtõb raigā kejāks.
Seļļi ni’m, mis zīḑ ä’b või mȯistõ.
Se u’m mingi kalā, kis nīlgõb vie’d sizāl.
Ūška nilgõb.
Nǭ’gõ võtīz jarā, si’z nīlgiz lūomõztõ.
Ažā, mis kazāb, pa rǭziņ nīkõb jarā.
Rištīng pa rǭziņ ī’d kūjõb ja nīkõb jarā.
Nikārtõb, ne’iku mūrdab.
Ta nikārtiz eņtš suorm jarā.
Ta nikārtiz kä’d.
Ta nikārtiz kīndõrbūst, a’bstõ.
Mi’n ǟman a’b sai nikārtõd.
Sū u’m nikārtõd ulzõ.
sigā nik
Ta nī’gõrtõb set.
nī’grõmõks pi’ddõ
Ta nī’gõrtõb vȯzā jarā.
Nī’emõ nīgõbȱ.
nīerõd
nīerõd razā
Nīetõb, ku panāb nīet si’zzõl.
ku’bbõ nīetõ
Ni’ggõrtõb vȯzā jarā, vȯzā īeb šnärbõlõks, ī’edtõd ouklimi.
kuijõǭ’dõrz nī’emõ
Nī’em u’m jarā jettõn.
Nī’em sai lipšāb.
mǭ’zõ nīelõ
jarā nīelõ
neme taibõ jarā nīelõ
Ta nīelõb mǭ’zõ vȯzā amād lūd ja nǭ’gõks.
sīebõd ja nielgõbõd
Se u’m seļļi nīekõ, mis ä’b ūo vǟrts.
Ta tūoizta nī’ḑõb, ä’b või nǟ’dõ.
Nīdõdõn u’m jālga ja sīlma.
nēmiz sǭņ
nēmiži nǟ’dõ
nemē ī’dtõkabāl
nemē kalā vie’ds; nemē kalā vie’d sizāl 
ne’i nemē vȯlmõst
Ta nemē ä’b tīedaks siedā.
Ne lekštā neļškiņ Irēl.
nēļasadā āigast va’nnit
nēļasadā e’žmi
nēļasa’ddõ āigastõ
nēļakimdõ e’žmi
Mä’ddõn vȯ’ļ dēļist nēļakaņțlimi äl tī’edõd.
nēļa sīlma allõ
Neitsõl vȯldsõ u’m vȯnd läpš.
Ta u’m vȯnd mǭmī’e perīmī’ed jūs neitsõks.
ne’ipigā kui ma päzūb
Ta ä’b tu’l ne’ipigā.
ne’inemē midēgõd ä’b vȯlks su’ggõn
ne’ije’n kui tǭ’d
ne’ije’n kui mi’nnõn u’m tieutõb
ne’iī’ž keņžlõm
ne’iī’ž nemē
Ma āndab tä’mmõn ne’iī’ž – ku ma maksõ ä’b võtā.
Ma maksāb tä’mmõn ne’i ī’ž – īlma mingizt tāgiž āndamõst, jõvāst mīelõstõ.
Ta tei tīedõ ne’iī’ž jõvīst kui munt.
ne’i ja ne’i
ne’i sõnāks, kui ka tīedkõks
ne’i ku
ne’i… kui
ne’i… kui
ne’i jõvīst
ne’i pǟgiņ
Ak nei!
Närvõd ne’i lǟ’bõd pi’ds sälgõ ne’iku siprikizt.
närvõd nȭrkuz
Mi’n närvõd ä’b kāndatõd siedā.
Ta sīeb mi’n närvidi.
Rištīng īeb närbõnõks.
närbõn jālga
Ma nǟrbiz pǟva kä’dsõ, lemmõsõ.
Tä’mmõn kazīz nǟr silmõ.
Tä’mmõn u’m nǟr sīlmas.
Vizād nǟnad ja veitõ semḑi.
nǟmõt ja’g
Ta nǟlgastiz eņtš nī’emidi.
Nǟlgastõb rištīng ēņtšta, ä’b tarm sīedõ; nǟlgastõb rištīng tūoizta, ä’b tarm andõ.
Ta nǟlgandõb.
Sīebõd ne’iku nǟlgamǭst ulzõ tunnõd.
Kis u’m nǟlgali, sī’kstõ, ta ve’ržõb jegā kopīk pierāst, ku ä’b ūo āndamõst ulzõ.
Mūnda rištīng u’m nǟlgaknǭ’š.
Nǟlgaāigad at vȯnnõd vanāst, ku i’z ūo sīedõ.
Ta u’m nǟlga.
nǟlgas vȱlda
nälgõ kūolõ
Nǟlga opātõb pǭţiri.
Nägāļi u’m nǟlgas.
Rištīng u’m nǟlgas ne’iku su’ž (~ pi’ņ).
Ne’i je’n u’m nǟlgasõ, ku ma sīeks su’d ka jarā.
Ta u’m nǟlga.
Ta u’m palgstõ nägūz naiztpūoļi.
Tulkiji u’m tī’end ka ūži sõņdi, nä’gțõbõks, palkõ, oppiji, täudnig.
mi’nnõn nä’gțõb, ku…
Ta nä’gțõb rujā vȯlmõ.
Nä’gțõb, ku ta jemīņ ä’b tu’l.
Ta nä’gțiz mi’nnõn u’nsõ.
i’lzõ nä’gțõ
riekkõ nä’gțõ
tǟ’dõlpa’nmizt nä’gțõ
kä’dkõks nä’gțõ
Ta nä’gțõb eņtš kīeldõ.
Opātiji nä’gțiz kǭrtõ pǟl siedā jo’ugõ.
Ta nä’gțõb suormkõks riekkõ.
Kil ma si’nnõn nä’gțõb!
Sīe mǭīlma nä’g lopūb.
nägāļi rištīng
nägāļi nīe’m
Nägāļi rištīng sīeb ne’i, nemē ta ä’b vȯlks sīedõ nǟnd.
Mūnda rištīng sīeb nägāļistõn.
Nägāļit ä’b ūo jõva irdõks.
tūlda nǟ’dõbõl
nǟ’dõb ja’g
nǟ’dõb vȱlda
nǟ’dõbõks sǭdõ
sīḑšt u’m nǟ’dõb, ku...
Se u’m nǟ’dõb ne’iku pi’v pǟlõ.
neme nǟ’b
palgstõ palgõ nǟ’dõ
ūnda nǟ’dõ
vaijõ nǟ’dõ
Jõvād sīlmad, sieldõ nǟb ne’iku kašpūoga.
Ma sieldõ neiz siedā eņtš sīlmaks.
Sǭb nǟ’dõ!
nädīļi vā’ški
nädīļi pǟva
Ta ke’i nädīļiņ je’dspē’ḑõn.
Nǟ’, ma lǟ’b.
nädīļõks
kakš nädīļt
sīe nädīļ
nädīļ immõrkouţi
nädīļ le’bbõ
nädīļ pie’rrõ
nädīļ tāgižpē’ḑõn
nädīļs at seis päuvõ
Ne’i nä.
Nazvāliestā u’m pu’nnizt sipādõks.
Lǟ’b mū’zõ kūožõ, naskūb amād kūo’žõd i’lzõ, mis sǟ’l u’m.
Se u’m seļļi naškimi, amād kūožõd u’m naškõn le’bbõ.
Ta narrõb mīnda: tī’eb jūokidi mi’nkõks, ertļõb.
narmõks kīskõ
narmõks lǟ’dõ
Touvõ kä’ds võrgõd vȯ’ļt narmõks jarā kīsktõd.
Tarīļ sadīz mǭ’zõ narmõks.
ī’d napsāks
Ta sai ī’d napsā.
Āndiz seļļiz napsā, ku ta sai tutkām.
nanā jūokšõb
nanā jūokšõb ne’i nemē kõuvõ kievād (~ kievād kõuvõ)
nanā lǟ’b lǟlamstiz
nanā tīlkõb
sǭdõ pitkā nanā
kuskiz eņtš nanā teppõ
pitkā nanāks īedõ
nanā tutkāmõst jarā võttõ
na’nnõ mǭ’zõ tänktõ
na’nnõ pīliz a’jjõ
jõvā nanā andõ
Nanā sõ’vlõb, sǭb ūdtõ kūlõ.
Nanā sõ’vlõb, līb vī’mõ.
Pī’lõb, nanā täuž.
Sai pitkā nanā ja uid.
Tä’m opātimiz sie’ggõ na’nnõ i’z tep.
Si’nnõn tu’lbõd nanāst jǭsõd u’lzõ.
Sīen vȯ’ļ knaš piški nanā ne’i ka gro’udõz.
Ta rabīz pi’ds na’nnõ.
Alā pa’n eņtš nanā a’mži!
Mis sa ajād eņtš nanā a’mži!
Ta tȭmbiz eņtš nanā tǟdõks – agā mingi kard vȯ’ļ.
Alā nä’gţõ eņtš na’nnõ!
Ta nä’gţiz mi’nnõn pitkõ na’nnõ.
Sa eņtš nanāks a’mži a’ilõd si’zzõl.
Sigā tīngab nanāks mǭdõ.
Sūr nanā ne’iku sigān, võib lǟ’dõ mǭdõ tīngam.
Kūrgõn u’m pitkā va’imi nanā.
Seļļi nanā ne’i ka kūrgõn, sa võid lǟ’dõ boŗīdi akkõm ne’i ka kūrgõz.
Sīen vȯ’ļ seļļi nanā ku arāgõn.
Kūolka nanā
Naļļi u’m se, kis võib pǟgiņ naļļõ tī’edõ, a’ž tī’eb sū vāldiņ.
Mīez võtāb nāizta, si’z ta nāizõb.
Pūoga u’m naizõn.
Ku naizmīez kuo’d kūoršõnt ä’b nǟ, si’z u’m pȯis ; ku nǟb, si’z u’m mīez.
Ne attõ naidõs.
nāizta võttõ
eņtš naistõ (~ mī’estõ) la’ggõ
Ta tǭ’b siedā neitstõ nāizõks.
irgõ na’grõ
amāl kurkõl na’grõ
na’grõb ne’i, ku ma’g ve’ržõb (~ dõ’ržõb)
Ta na’grõb mīnda.
Sǟ’l u’m ibīzõn na’grõmõst.
Sa panād sigād na’grõm.
Tǟnda u’m na’grõmõst; ta u’m na’ggõrtõb.
Ta tī’eb na’grõmõzt.
Ta na’grõs mi’nkõks rõkāndõb.
Ne’i kōgiņ na’grõb, ku ne’iku pubā pōkõb lǭ’igi.
na’ggõr kūor
na’ggõr vārdõd
na’ggõrzt kūorštõ
na’ggiri võttõ
na’ggõrd ne’iku sūrd kūlakõd
panāb na’ggõrd mǭ si’zzõl
võtāb na’ggiri mǭstõ i’lzõ
Ta lekš na’ggõrdõks tõrg pǟl.
Ma vȯ’ļ lapstõks na’ggiri kuoŗŗõmõs.
Sa ūod tämpõ ūdtõd na’ggõrz, tukūd ī’d.
ädsmingizõn na’ggõrtõb vȱlda
Visk ne kidūd na’ggõrdva’ggõ!
muntõn na’ggõrõks
na’ggõrt tī’edõ
ä’dsmingizt na’ggõrõks tī’edõ
Naggõltõb, panāb na’ggõldõks vi’zzõ.
Na’ggõltõd na’ggõlõks ra’j jālga vi’zzõ.
Ibīz jālgad na’ggõltõb.
Rabūd na’ggõlõks vi’zzõ.
Mužīņtõb tǟnda, ku mužūb
Ānda mi’nnõn ikš mužīņ.
Īemõ mū’zõpūolõ jelām.
Ta u’m eņtš muzīktõ štemmõn ne’i, ku ta võib spēļõ.
Lapst zī’mõbõd mustõrt.
A’igizt at mustitõ tǟdõd.
Alā mustānt ēņtšta!
Kougõn mustāntiz mõtsā.
ne’i mustā kui īe
ne’i mustā ku si’ž (~ ku pū kittõd si’ž)
mustā ne’iku kūoršnigpū’stiji
mustā ne’iku padā pierā
Ta i’z rõkānd i’z mustõ i’z valdõ.
mustād kädūd
mustād ǭ’rõnd
Tūoizta musīņtõb, la’z ta rõkāndõg ne’i.
Mis sa ne’i je’nnõ muŗūd?
Alā mu’ŗ!
i’ļ tä’m mu’rtõ ~ tä’m pierāst mu’rtõ
Ku rištīng mu’rtõ pidāb, ta mu’rtõb eņtšõks, mu’rtõb i’ļ eņtš tīe.
Algid mu’rtigid!
Ta mu’rtõb eņtš lapst je’dst.
sǭdõ mu’rtõ
Ta mu’rtiz sǭdõ mi’nnõn vajāgizt rǭntõzt.
Mikš ta u’m ne’i mu’rri?
Mis te’i tä’m ne’i murīzõks?
Mu’rläpš – ī’dtõkabāl u’m mu’rtõmõst i’ļ tä’m.
Murkiņtiz tä’mkõks – ku tī’eb tä’mmõn na’grõmizt.
Lāmbaz murīkšõb mhmhmh, ku ta magūb.
ka’ggõlt murdõ
kațki murdõ
le’bbõ murdõ
mǭ’zõ murdõ
eņtšõn riekkõ murdõ
si’zzõl murdõ
kīeldõ murdõ
pǟdõ murdõ
Tōvaz mūrdab pūḑi.
Ta mūrdiz kä’d kațki.
Su’ž mūrdiz lambõ mǭ’zõ.
Ikš mūrdiz pūḑi mǭ’zõ, pǭr piškīzt mūrdizt oksād jarā
Ta mūrdab eņtš kīeldõ, ku ä’briktig rõkāndõb.
sõ’nnõ murdõ
Ja kēra ä’b või sǭdõ murdtõd.
Ta rõkāndõb murdkīeldõ.
mūrdajizt sudūd ~ mūrdajid sudūd
idālīvõd murd
rǭžki murāstõn
Ta murāstõb mīnda eņtš rõkkõks.
Sēmḑa murāstõb.
murāgõlõks tī’edõ
Mikšpierāst sa ūod ne’i murāgõl?
Mēļ u’m murāgõl.
sūr murāglit
murāglizõks sǭdõ
sūr mu’r
mu’r pierāst
Ta mu’rkõks eņtš ǭ’rõnd kīskiz kațki.
Tǟnda u’m vȯzzõn sūr mu’r.
mu’r i’ļ tä’m ~ mu’r tä’m pierāst
mu’rtõ pi’ddõ
mu’rtõ tī’edõ
mu’rsõ vȱlda
Tulāb se mu’r pǟlõ.
Ku rištīngõn u’m sūr mu’r, si’z tä’mmõn võibõd eitõ pǟ’zõ teid, ja ne ka’ddõbõd jarā tegīž.
Mikīļõst vȯ’ļ set mu’rtõ.
Mi’nnõn u’m si’nkõks mu’rtõ.
Sa mõtlõd, ku mi’n pierāst u’m mu’rtõ pi’dtõd.
Jǭņ tī’eb izān mu’rtõ.
Mūpūoņdžõl kalāmī’ed lǟ’bõd võrgõd tagān.
jetāb mūpõks
Mūpõ ma līb kuo’nnõ.
mūpi pǟva
mūpiz pǟvaks
Uņ mūotšõb rištīngtõ.
Alā mūotš eņtš pǟdõ!
Tämmõn ä’b pūt mūoštõgt.
Ne’ije’n si’nnõn ä’b ūo mūoštig.
sūr mūoštami
eņtš sindõn kīel mūoštajizt
Paldīņ mūoridi kazātõb veitõ.
mūokõb, tī’eb lǟlamtõ tuoiz rištīngõn
mūokõb sīnda
mūodzig vāški
mūodzig nī’em
mūodzig vārza
ä’b tū’oḑ kītõ „knaš vāški”, u’m kītõmõst „mūodzig vāški”.
mū’odrig u’ņ
Jegāikš rõkāndiz eņtš mūodõ.
Se u’m seļļi benk, mis u’m tī’edõd zofa mūodõ.
mūodõ lǟ’dõ
mūodsõ vȱlda
mūod pierrõ ē’ḑõ
Muntak – immõr sū si’dtõd vālda pīentõ li’nni ǭ’rõn.
Se īekõs pa’ņ munt jū’rõ je’dspē’ḑõn.
kui mūndan
mūnda pǟvaks
vǭrgõ munā
jetīz mūnāigastõks
jālga mumā
kalā mūma
mummõ sīedõ
mūmaks sīļkõd
Ta muļūb sūsõ sīemnaigõ.
Ta mu’ļkiņtõb si’nkõks ne’iku nūor pȯiškizõks.
ne’i mu’ļki ne’iku pastāl (~ sǭpkõz)
Alā tī’e ēņtšta mu’ļkizõks!
Ta mu’ļḑtiz sīnda jarā mõtsõ.
Ta mu’ļḑiz jarā mõtsõ.
Rištīng u’m jarā mu’ļḑõn riek pǟldõst.
Mulk u’m tarās, kus võib si’zzõl ja ulzõ kǟ’dõ.
mūliņ sõ’vvõ
mūldali lejā
Rānda mūlda u’m lajā.
Sa set mu’ldõd, rõkāndõd, mis ä’b ūo.
Jegās vālgamǭs ātõ tī’edõd mulīņd motōrlǭjad pī’ltimiz ja kalād ulzõ sältimiz pierāst.
muinizēsti kultūr
muini rištīng
Rištīng rǭžki mu’idlõb, viedāb na’grõmiz pūolõ.
Se set mu’idliz ī’d rǭz.
Ka’ļdi u’m pǟgiņ ne’iku mudžūb.
mudžūb langõ
Mudāmǭ āina ä’b ānda lūomõdõn joudõ.
Ta ī’ds kūožõs set mudžīņtõb, agā ä’b nǟ, mis ta vȯlks jarā tī’end.
mu’ddõ artõ
mu’ddõ eitõ
mu’ddõ vieddõ
Mudā u’m jõva vä’g mǭn.
Mudā tulāb a’igõ mie’rlimizt tūldkõks.
Nī’emõd mīgõbõd mū, mū, mū!
mūdõ vīțõ
mūdõ midēgõd
ja tikkiž mū
Siedā tī’eb mingi mū.
Missa mõțīkšõd?
Mõțīkšiji – kis kōgiņ midēd mõtlõb või ä’b mūošta.
Ma siedā a’žžõ mõttõltiz.
Se u’m mi’n mõttõltõd ažā või mi’n mõttõltõd mõtkõz.
Mõtsātikā utāb.
Mä’d mǭs u’m pǟgiņ mõtšti.
Ne tīed attõ tikkiž lǟ’nõd mõtsõ.
mõtmõt pǟl
Ma mõtlõb ra’bbõ tǟnda.
tagān mõtlõ
lebbõ mõtlõ
Ta mõtlõb eņtš mõtkõdõks midāgõst.
Ta mõtliz seļļiži mõtkidi.
Ta i’ļ mi’n set mõtlõb.
Ta mõtlõb mi’n pǟl.
Ne vȯ’ļtõ Krišjān Baronõks mõtksu’gveļīd.
salā mõtkõd
Mi’nnõn tu’ļ mīelõ (~ pǟ’zõ) jõvā mõtkõz.
Ä’b lī mitī’dtõ līvlizt, kis ä’b mõtlõks ī’dtõ mõtkõzt: algõ līnd jemīņ suo’ddõ.
Rištīng u’m mõtkõd jūsõ.
Jegāī’dõn at eņtš mõtkõd pǟsõ.
Ta tu’ļ seļlizt mõtkõd pǟlõ.
Ta u’m eņtš mõtkõd sizāl.
seļļis mõtkõs
Mis mõtkõz sīen u’m?
Rǭntist āt kūž vaimliz mõtkõks.
Mȭrtšik kītizt kas või u’ņtapāj pǟlõ; se kis tuoizõn te’i midēgõst slikțõ, i’ļļõ te’i; tä’mmõn i’z ūo mit sugīd tapāmõst tūoizta.
mõrtš kurk allõ
Tä’mmõn at mõltslikkizt ǭ’rõnd.
Ta rǭviņtiz lāngad mõltsizõks.
Nimūd attõ mõitõnõd.
A’ž mõitõz ä’b või, si’z ma kǭ’ļõb sǭdõ eņtšon brī aigõ april kū e’žmis pūolsõ.
kǭ’d tierāks mȭk
Ma sīeb mõukõ.
Mõlā, sīekõks võib sie’ggõ, lä’bḑi vīțõ ikš tutkām jo laigā, tuoi, se u’m vaŗž.
mõllõb immõrkouți kä’dkõks või pūkõks
mõllõb, kui kuijõb
Mõitiz sa kil je’dspē’ḑõn äd lǟ’.
mõitiz set kakš vȭrta
Agā ma mõtlõb, ku se u’m mõitiz.
a’mnä’mniz mõiti
mȭita vīțõ
mȭita andõ
mȭita sǭdõ
Mǭ mõgūb.
Sūrkabāld mõ’ggõbõd.
motōr mõgā
U’m kūldtõb kougi mõgā.
Ma kūlõb kougizt mõ’ggõ.
Kǭrli mȯjūb, ku ni u’m sȭidami pǟgiņ kievāmim.
lețkīel mȯ’jjimizõl
ä’b mūošta ä’b istõ, ä’b astõ
ä’b mūošta ä’b räukõ, ä’b na’grõ
Ku mēg ä’b mūoštam ī’dtūoizta, si’z u’m sandrok mä’d va’isõ.
Ta u’m mȯistli rištīng.
Mǭzõr pūdõn u’m vä’ggi nēḑi būngidi.
Se u’m mǭzõr pū, täs u’m seļļi kēra.
mǭ’zõ arrõ
mǭ’zõ astõ
mǭ’zõ istõ
mǭ’zõ jettõ
mǭ’zõ langõ
mǭ’zõ laskõ
mǭ’zõ lǟ’dõ
lǭda pǟld mǭ’zõ likkõ
mǭ’zõ mattõ
mǭ’zõ ra’bbõ
mǭ’zõ pīkstõ
mǭ’zõ ra’dļõ
mǭ’zõ repțõ
mǭ’zõ sa’ddõ
mǭ’zõ tappõ
mǭ’zõ tõmbõ
mǭ’zõ viskõ
mǭ’zõ vie’ddõ
mǭ’zõ võttõ
mǭ’zõ nīelõ
Pǟva (~ kū) lǟ’b mǭ’zõ.
mǭ’zõ pānda
mǭ’zõ eitõ
mǭ’zõ pillõ
Kibār mǭ’zõ!
Kaš jāmstab īrjemān pǟ mǭ’zõ.
Ūoņdžõl kēngõb jālgad vi’zzõ, ȭdõn pästāb mǭ’zõ.
Mo’utšõb kindõ kä’ddõ, sukā jalgõ, kibār pǟ’zõ, bikšõd jalgõ, kǟnga jalgõ.
Läpš motskūb leibõ.
Minā võib motskõ tūoizta, kīen ä’b ūo ne’i je’n joudõ ä’b ku mi’nnõn, si’z ma tǟnda motskūb kädūdõks, si’z tǟnda võib ne’i suotkõ.
Ǭ’rõnt võib motskõ: piezūb ja suotkūb tǟnda.
mǭ’tõ, louglizõks tī’edõ
Kǭŗapaint mǭ’tiz nī’emidi.
E’žmõks Sīkrõgõl motōrlaijḑi vȯ’ļ veiti.
Pizās vȯ’ļ kuolm motōrlaijõ.
Moškūb tǟnda, možīņtõb.
Tūoizta moškūb, pietāb, kītõb, ku āndab, aga ä’b ānda.
Kikkõn u’m pǟ mǭsõ.
mǭridi kuoŗŗõ
ä’b ūo mitī’dtõ maŗŗõ.
Mops u’m seļļi, kis ä’b kūl: sa ūod seļļi ne’i ku mops.
Sa mǭņõd tǟnda tuoiz rištīng je’dsõ pa slikțõks.
Mǭni’gļikizt, ne jo lǟ’bõd mǭ’zõ.
No tund randõ mǭnikā.
Ta lekš mǭna’llõ.
Ta u’m mǭnalās.
Līnda, līnda, mǭmalinki, kus pūol mi’n brūdganā!
Līnda, līnda, mǭmaļikki, kus pūol u’m si’n brūț!
Sa mǭļtõd pȭrandtõ pinzõlõks.
Sa mǭļțõd pȭrandtõ mǭļkõks.
Piškizt mǭlupātõd kȭnkad va’isõ at nemē kōšõd: aigād kuordid ja jõugizt.
je’dmõl pǟva mǭ’lē’mit
Jālgab mǭkõr
Vǟnta mǭkõr
Sǟ’lõz ikš skūolopātiji sai eņtšõn mǭkabāl.
Kilād ja sūŗimizt mǭjpāikad nēši attõ eitõd jõvā amūstiz.
pie’rrõ E’žmizt mǭīlmasuo’ddõ
eņtšõ mǭ’dtõ
Mǭilmõ ä’b mǭ’dõkst rǭntõd, mis vȯlks kēratõmõst.
Runts jāmstab īrjemān pǟ mǭ’.
mier ja mǭ pǟl
kabāl mǭdõ
mǭdõ sǭņ jarā pa’llõ
mǭdõ je’llõ
mǭsõ ma’ggõ
mǭstõ i’lzõ nustõ
mǭstõ i’lzõ sǭdõ
Mä’d mǭ u’m sūr ja rikāz.
Ne’iku mǭ palāb mi’n jālgad allõ, ne’i tǭ’b lǟ’dõ.
Siedā ä’d līeda sa mǭ pǟl.
U’m võtāmõst duņtš mǭstõ i’lzõ, algõ ta pī’lõg mǭsõ.
Sīen u’m je’lsõ mǭ jālgad allõ – ä’b ūo seļļi rištīng, kis pī’lõb kūož pǟl.
mǭdõ kindõ
mǭdõ vä’gtõ
mǭ’zõ killõ
mǭ’zõ mattõ
mǭ’zõ pānda
mǭ si’zzõl stǭdõ
Panāb na’ggõrd (~ sīpõld) mǭ si’zzõl.
Võtāb na’ggiri mǭstõ i’lzõ
Võtāb bīetõd (~ strīnkõd) mǭstõ i’lzõ.
Mǭlõ ve’l u’m lūnda.
Mǭlõ ve’l lu’m katāb mǭdõ.
mittõtäuž sidāmiskūol
mittõsu’g ä’bkǭ’ļõs sǭdõ vāldiņ ä’bvajāglizt täpīņtõd sõ’ņšti
mittõ ī’dtõ
mittõ midāgid
mittõ midēd ~ mittõ midēgõst
mittõ tilkõ
mittõ je’dmõl ī’dtõ kūdõ
ä’b kūl mittõ ī’dtõ
mittõ mikšmõks pānda
Ta i’z tīeda mittõ midāgid.
Ta ä’b pa’n (~ pidā) mīnda mittõ mikšmõks.
Ne’i li’ggõn, ku mittõ ambõ allõ ä’b ūo kūja.
Nāizta mitšīņtõb.
Mitsmõz kõrd?
Mits tēg nītõt?
Mits rištīngt?
Mitsmis kilīs jelābõd ve’l rāndalizt?
Tuoi ä’b pa’n sīnda mitmikšmõks, mitkūlõmõks.
Rištīngtõ sa mitīņtõd sīemizõks.
Siedā mitikš ä’b tīeda.
mit ī’dtõ
mit midēd
Li’ņdi mīstõb pūd va’isõ, mīstõkõld attõ.
Misǟ!
mis ... siedā
Mis?
Mis u’m?
Mis sa kītõd!
Mis sǟ’l!
Mis sǟ’l rõkāndõ!
Mis mǭdõ tēg ja’ggõt?
Mis kōgim, siedā parīm.
Siprikizt pǭ’dõ sizāl võib vȱlda mis ä’bmis.
Ma võtīz sīe ve’ļ, mis minā ī’ž tǭ’ž
Mīrnikā mīrtõb.
Mirrõpū kazāb Egipts ja Arabijs.
Mīrnikā tī’eb ǭjḑi, kūoršnigidi.
Minā magūb ne’iku mirīņõz.
Ve’ž mi’rdzõb pǟva kä’dsõ.
Mie’rnaigās, si’z ku ve’ž īrgõb kilmõ, si’z sugūb mīr; se u’m seļļi kuordõ, võib kītõ nemē mīr – seļļi jeikõks a’jtõd, ku jei īrgõb mie’rnaigās kilmõ ja lāinõd ī’dtõkabāl ētabõd vietā pǟlõ, se tegīž kīlmab vi’zzõ.
nēļakantlimi mīr
Mi’n sõbrā u’m mi’nvastāli.
kim minūtõ i’ļ seis
Mi’npierāst võitõ tǟnõ īedõ.
ministrij inspektor
Si’z u’m lieudtõd sǟ’l mingiži - ä’bmingiži a’žḑi.
Sugīd ä’b või kītõ, mingi kūož jegāikš u’m.
je’dsõ mingizt päuvõ
Siedā tī’eb mingi mū.
Sǟ’l mingi u’m.
Mīmtõb nūorpǭrõn viļļõ.
Nī’emõ nūolõb eņtš vāškiztõ, mīļiņtõb eņtš vāškiztõ.
Se u’m seļļi sīemnāiga ku sigā mil.
Mikšpierāst mi’n sidām pȯdūb?
Ma ä’b pa’n mikšmõks.
Mikš si’z äp?
Mikš ta i’z tu’l e’ggiļ?
Ma te’i sīest mī’kõlõst lēbakukīļ.
miklā pū
Nī’emõ mīgõb, vā’ški mīgõb.
Nī’emõ mīgõb, ta tǭ’b eŗgi.
täuž mīez
mīez mī’e vastõ
Ta u’m mīez jegā tīe pǟlõ.
Mīez pidāb eņtš sõnā jūsõ, ǟrga pidāb eņtš sǭrad jūsõ
Ta akūb mē’ḑi.
mī’elõ lǟ’dõ
mī’etõ naiztpūoļi
mī’evīțõ tīedõ je’llõ
Ta ä’b ūo võind siedā mie’rskūolõ loptõ.
mie’rlimi tūļ
Ma mī’eriņtõb tǟnda sõnādõks, la’z ta vȯlkõ mī’erig.
Ta mī’eriņtiz Jǭņ Pētõrõks.
pids mīerda
Ku rištīng u’m jūobõn, si’z mie’r u’m pūola sǭņi.
Mie’rrõ u’m lē’mõst.
Mi’nnõn vȯ’ļtõ mīelpie’rrõ ne kǭŗapǟvad.
mī’eli mīez
mī’eli nai
mī’elõ lǟ’dõ
mī’elõ pānda
Ma lǟ’b mī’elõ, ku ma lǟ’b mī’e jū’rõ, pretsūb.
Ta pa’ņ mi’n mī’elõ.
mī’el vȱlda
mie’dlinkizt jemā
mie’dlinkiz siskāmi
Okšõn u’m midžā.
Vanāǟma vīž lešti Talsõ mīmõ.
Ma ä’b tīeda midēgõd.
Tä’mmõn u’m eņtš vīțõ metōd.
jegā tīe pǟl mēstar
Tīe tī’eb mēstart.
Ma mērkõb tǟnda, kui võiks kä’ddõ sǭdõ.
Flintõks mērkõb.
Ānkar jū’r ētizt merk.
Ta u’m merk rištīng.
Rištīng mē’rdõb, nǟlgastõb, la’z īegõ rujāks, või tūoizta mē’rdõb.
Rištīng ä’b me’rd; a’ž ta sīeb ne’i lougõ, nǭļa pierāst kītõb, sa me’rdõd.
Ta set mengiļtõb.
Lapst set mengiļtõbõd.
mi’nnõn u’m jõvā mēļ
mīel parāntimi
mīeldõ parāntõ
mīel pierāst
mingizõn mīel pie’rrõ tī’edõ
mīel pie’rrõ vȱlda
mīelõ pānda
vīž mīeldõ
vastõ mīeldõ vȱlda
mi’n mīelstõ
ä’b lǟ’ ī’dtõ mīeldõ
mīelõ īedõ
mīelõ jettõ ~ mīelõ pānda
mīelõ tūlda ~ mīelõ rabāgõ
mīelsõ pi’ddõ
mīelsõ pī’lõ
mīelsõ vȱlda
mīelstõ jarā u’nnõ
Se lekš ulzõ mi’n mīelstõ.
Ku midāgõst set tu’ļ mīelõ, kītiz: mi’nnõn tu’ļ pǟ’zõ.
piški mēļ
mīel jū’rõ tūlda
ne’iku īlma mīeldõ
mīelstõ ullõ vȱlda
mīelstõ vāldiž īedõ ~ mīelstõ vāldiž sǭdõ
pigā-tagā mīelstõ vāldiž
mēļi sie’ggõ
Mēļ u’m jarā, ä’b ūo riktig.
Mēļ josābiz jarā.
Mēļ kadūb jarā.
Piški mēļ u’m sīen, kis u’m aššõ uskiji.
Ma te’i īž eņtš mīelstõ, mitikš i’z ānda nõ’vvõ.
Tä’mmõn ä’b ūo mīeldõ je’mmit.
Ta u’m järāndiz eņtš mīelstõ.
Ta a’ilõb ne’iku īlma mīeldõ sīe naiz tagān.
jõvā mēļ
kõ’zzi mēļ
mēļ ne’iku tūļ pū’gõb
Valstõn vastūksnikā ä’b ūo sīesõ mīelsõ.
Ne bro’utšizt mehānikõks sǟ’l kuoigīd pǟl.
pūold mēšti
Ta kǟ’b me’ḑḑõ pǟlõ.
Meḑānikā, se meḑūb īridi.
mätskõz lānga
mätskõz vȯzā
Mätskõd at mingizt seļļizt, kīen ä’b ūo õigizt nägū, seļļi ä’bvīți ažā; se võiks vȱlda pigā jegā ažā, mis ä’b ūo kȭrdal.
Alā mǟ’t kīedõd jarā!
Ma pugūb mätāl alā, ūrgõb jarā.
Mǭ u’m täuž märgõņi pūḑi.
märgõn pū
tõ’vstõ rǭz vȯ’ļtõ märgõnd
Mis sa mǟrgantõd eņtš jaļgi!
Kațki u’m märgi.
märgizt sīlmadõks
mǟrgandõb jarā, īeb ka’žži kūož
Kazājs u’m märgõ.
Pie’rrõsuodā mǟ’rst 1721.–1723. līvõd ro’v pigātagā kūolõb ulzõ.
lapst märā
viedūd märā
Lapst tī’ebõd mä’rrõ.
Sūr märā, veitõ villõ.
Mändrõksõks siegūb sandrokkõ.
Ǭ’riņi siegūb mändrõksõks.
Lapst mǟngabõd pipādõks.
Ta mǟngiz mi’nkõks ne’iku kaš īrkõks.
Alā mäng tu’lkõks!
Lapst mǟngabõd mängažādõks.
Mä’mõ ne’iku kalā: kalād attõ amād mǟ’mõd.
mä’gnugārõs
Mēg vaņtļizmõ Šlītõr mä’galīzt ja mä’galīz nītidi.
je’llõ mǟ’dõltõksõst
mǟ’dõltõksõks
Tä’m kālma pǟl i’z sǭ pandõd mingiz mǟ’dõltõbki’v agā rišt.
Mǟ’dõltõb tǟnda, ī’dstī’d mǟ’dlõb, rõkāndõb i’ļ tä’m.
Sūo mǟ’dõb ūškist.
jarā mǟ’dõn lānga
mǟ’dõnd ibūkst
Lānga u’m mǟ’dõn.
Kīedõd mǟ’dõkst jarā.
Lānga u’m jarā mǟ’dõn, ä’b või sǭdõ sieldõks.
Jemāi’zzõ ma mǟ’dlõb ne’i nemē le’b u’n.
Ta mǟ’dlõb tǟnda jõvīstõ, jõvād sõnādõks.
Mä’ddizt ka rūoikõbõd lǭja jū’rõ.
Lāmbaz eņtš mǟkõks rõkāndõb mǟ.
Ta matīz eņtš izā Sīkrõg kālmata’rrõ.
Ta matīz eņtš rǭ’ mǭnalā.
Tǭți pūŗtõn kuoigīd pǟl kokkõks ja matrūzõks.
Matkimiz pierast kȭlbatizt kalešidi.
sūrd mõtsā masīvõd
maŗŗõl lē’mi
maŗŗõl kǟ’dõ
Muskant maršõb, maršõks tulāb, maršõks lǟ’b.
Samīņ marš!
ma’rrõ lǟ’dõ
Ma ū’diz vietā le’b marlõ.
māņțõb eņtš tīekõks
mingiz ru’jjõ māņțõb
Ma māņțõb tǟnda.
Ma maņūb, või ta tulāb.
Sa maņūd, kui ta u’m si’n jūsõ.
Mūdõ mittõ midāgid eņtšsuglizt i’z ūo maņdõb.
manšettõdõks bikšõd
Ne’iku manna sadīz touvõst mǭ’zõ.
Ta māngõb eņtš pierāst midāgõst.
Tsigīņõd mangõbõd.
Kāndat mīnda ne’i nemē kīnõ mandarīnõ.
mammonõn palkõ
makstõd tīe
tā’giž maksõ
Ma maksāb tä’mmõn rǭ’kõks.
Perīmīez maksīz mi’nnõn ikš rubīļ.
Ta maksīz kalād je’dstõ ri’ggõdõks.
Ta u’m ī’ž eņtš kabātstõ maksõn ja jūotõn või kui.
Se ažā maksāb pǟgiņ rǭ’dõ.
Lēba maksīz mi’nnõn ikš rubīļ.
Ma tǭ’b sǭdõ, la’z maksāg mis maksõs.
Paldītõn maksāb krī’evõ rǭ’.
pī’emdõ maksā
jū’rõpandõd vǟrtit maks
Ma pidīz maks pierāst eņtšõn rištīngt.
Pi’ņņõn pi’ņ maks.
Smekūb, mingi makā tä’mmõn um.
Vȭidagõn u’m pǟva makā, pǟvaļikki u’m paistõn pǟlõ.
Ma set sai makā sū’zõ.
Se sīemnāiga māitsõb jõvīst.
Di’drõkõn eņtšõn ka māitsiz jūodõ.
Se u’m mi’n maits pie’rrõ.
u’m maitõn
Māitõd tǟnda, sa rikūd tä’m jarā.
Ma’isõb sīemnaigõ kǭ’jkõks.
Umāldõn u’m panmõst maiskõļi, la’z ne võigõd a’ilõ i’lzpē’ḑõn.
Maigāztõb sīemnaigõ, smekūb mingi makā tä’mmõn um.
je’dsõ maipi’vḑi
sūdõ ma’ikslõ
ma’ikslõ sūkõks
Läpš ma’ikslõb.
Paŗīm sūtäuž sūolizt ä’bku ma’gtäuž ma’gḑizt.
pu’nnizt pȯskūd ne’iku magōn ēdrõm
ma’gliz roppõ
lovāl (~ ullõ) ma’ggõ
ma’ggõm laškõ
ma’ggõm īedõ
ma’ggõm pānda
magūb ne’i ku jarā kūolõn (~ kuoț; ~ pūklutš)
Läpš magūb jemā jūsõ.
Sǟ’l magūb jemā lapsõks.
Ta magūb īed ja pǟvad le’bbõ.
Ma magīz tä’m jūsõ i’ļ īe.
Jǭņõn vȯ’ļ āiga ma’ggõ.
Ma tǭ’b ma’ggõ, no’vvõmõst um.
Ei ma’ggõm ne’iku piški siļk.
Pȯis magīz sīe neitstõks.
rujādkuodās ma’ggõ
Ta magūb rujā.
Mǭŗa u’m ma’gḑõ ne’iku tsukkõrz.
u’nnägūd ma’gḑit
Se u’m sūr ma’gḑim.
Eņtš ūdtõd lēba u’m ma’gḑi.
Ne’i u’m ma’gḑi sīemnāiga, ku amā kīel võib jarā jamstõ.
ma’gḑi u’ņ
tǭ’b magātõ
võib magātõ
Minā ne’i äb või täsā magātõ.
sūr ma’g
tijā ma’g
ma’g ne’iku kuoț je’dsõ
Mi’nnõn u’m ma’g täuž.
Ma’g ä’b lǟ’ le’bbõ.
Sīen ju tegīž u’m sūr ma’g.
Ma u’m ma’g pǟl mǭsõ.
Rištīng īeb ja’mdõks, ta kazātõb siedā ma’ggõ set.
Sūold at ma’gsõ.
Ma’g u’m täuž ne’iku būnga.
magūdta’ggi ro’ugõz
magūd limānǭ’gõ ro’ugõd
madāltiji kītimi
Madāltõb tǟnda jo madāliz.
Ta ma’ddõrtõb tǟnda, tī’eb riktigõks.
Līndamašīn līndab madālõld.
Kis kuordiz astāb, se madāliz sadāb.
Ta īrgõb tūlda tā’giž madālist.
Pešlinkizt līndabõd madālist.
Lind līndab madālist.
Pǟva u’m madālis.
madāli āina
madāli kūož
madāli pū
madāli ēļ
madāli ve’ž
ne’iku arāgõz ļärīkšõb
Ikš arāgõz ärīkšõb tegīž.
sūdõ ļäpīkšõ
Rištīng ļäpārtõb kīelkõks.
Gūogõdõn ja paŗīdõn at ļäpād.
Ilgõn umād ļäpād.
Ilgõ ļäpīst te’i kūoibidi.
kik a’bbõnd, pu’nnizt ļäpād
Läps imūb lutšõ.
Lutīņtõb eņtš lapstā.
Se läpš u’m lutīņtõd.
luštīgõl vȱlda
Ta u’m ne’i luštīgõl, ku īekõb la’ggõz.
luštīgõlõks īedõ (~ sǭdõ)
Ne’i je’n luštīgõl mēļ u’m tǟnda nǟ’dõ.
Seļļi lušt um, ku võiks nǭ’gõst ulzõ īekõ.
Sa’lliz lūrõb, kis a’mmõ tǭ’b nǟ’dõ, mis sǟ’l sǭb tī’edõd.
Ta lūrõb mīnda.
Lupīņtõb pu’bḑi, jernidi, pē’gidi.
Pubād lupīņtõb pǭ’gõst ulzõ suormõdõks.
Sa ūod seļļi ne’iku lupātõz – või jarā kīstõd, või ku’llõn.
Lūožõb – ne’iku ropūb pi’ds mǭdõ; või ta u’m rištīng agā lūomõz, kis lūožõb, ne’i lougõ viedāb ēņtšta.
Pū lū’otšõb kǭ’dkȭrdiņ mǭ’zõ ja i’lzõ.
Piškizt pūd lū’otšõbõd touvõ kä’dsõ ne’iku je’ldsõ.
Tōvaz ka lū’otšõb pūḑi.
Kalāmī’ed päzīzt lūotõmõt vȯ’lmižiz.
piški lūotõks
lūotõkst andõ
Mi’nnõn u’m lūotõks tä’d pǟl.
Ma lūotõb, ku tikkiž lǟ’b jõvīst.
Lūotõb tä’m pǟlõ, agā ta tulāb.
Ni ta sǭb lūotantõd.
Agā se u’m, ku ma tä’dkõks ku’bs sǭks lūotantõd.
Vīriz kǭrali i’bbi vȯ’ļ lūos.
Ma lūoņõb eņtšõn rǭ’ pierāstõ rištīngtõ.
Tä’mmõn u’m lūoņ maksāmõst.
Lūomõn u’m lūomõ kovālõz un lūomõ joud.
Ta panāb lūomõ kieudõ (~ skēḑõ).
kēravīț lūomi
lūomõ eitõ
lūomõ vie’ddõ
Lūomõks mēg nutīzmõ sīe, mis sai vie’dtõd ikš kõrd vadāks ulzõ.
Lūomõks sai nuttõd ka se mie’rkabāl, mis sai võttõd immõr kīedõdõks ja vadāks.
lūojõ lǟ’dõ
Või pǟva ä’b lǟ’ lǟndõ lūojõ?
Lǭja lūoilõb.
Mi’n izān ka vȯ’ļtõ seļļizt luoiklizt mǭd; tä’mmõn mūnda mǭ vȯ’ļ seļļi, ku sidām vȯ’ļ luoik ja aigād vȯ’ļtõ kuordõd.
Mǭ võib luoiki vȱlda.
lūoikõd mǭd
je’lsõ lūodõg
Ku u’m kațki paņ, lūodõb vi’zzõ svināks.
lūodõ vastõrõkāndimiži
Jumāl luoi mǭ’.
Tämpõ mēg luoimõ kū’jõ.
lūodõ kāngazt
Ka’žži, li’bḑi, lu’ņdžõb kä’dstõ ulzõ.
pǟgiņ lūnda
lūki kalā
jagū lu’gsõnā
kȭrdali lu’gsõnā
pū’oji lu’gsõnā
lu’ggõmõt pǟgiņ
Ma lugūb rǭntõzt.
Ma lugūb rǭntidi.
lu’ggõs ulzõ
Sa lugūd lešti.
Ma lugūb, mits nī’emõ attõ.
Nēḑi võib sūormõd pǟl lu’ggõ, ä’b ūo mingi pǟgiņ.
ro’v lu’ggimi
lu’ggõ pi’ddõ
Lä’bstõ seļļi kīlma luft tulāb si’zzõl.
Tä’mmõn ä’b ūo lūdõvārta.
Mīez rabīz nāizta lūdõvardkõks.
Ūž ludõ pū’stõb pū’dist.
lubbõ andõ
lu’bbõ ki’zzõ
Ma sai lubā Randõ lǟ’dõ.
Mitī’dõn mūn i’z ūo lubā sīedõ.
lū ja nǭ’gõ
Amād lūd pȯ’ddõbõd.
Se ä’b ūo mingi lūd murdtõb tīe.
vȯnnõ lõ’vvõ
je’l pierāst lõ’vdõt jālga
Amā e’žmõks lõvīzt kȭlbatõb ānkaŗplatš.
Tä’mmõn u’m lȭta pǟsõ.
Astāb i’lzõ, lõuglõb ja võib sa’ddõ mǭ’zõ.
Jālgad li’bštõbõd, ī’ž ä’b mõtlõ, kui ta lõuglõb mǭ’zõ.
Ku ildõst lõuglõb, si’z set lõuglõb.
Jālga lõugliz.
Tarīļ lõugliz kä’dst ulzõ.
Lȭtstõb ne’iku plēšõd.
Lȭtstõb si’z, ku u’m vä’zzõn.
Vȯlgid ne’i lõpsnā!
lȭkald vȱlda
Ukš ei lȭkald.
Ukš u’m lȭkald.
Alā jettõ lä’b lȭkald!
je’dmõl lȭinagstāigõ
pierrõ lȭinagstāigõ
lȭinagmǭļi ilā
lȭinagmǭļizt irdõkst
Ta sei lȭinagiži.
Tä’mpõ vȯ’ļ lȭinagižis ūdtõd liestād.
lȭiga vȯ’lmi
Lȭga u’m sǭmaltõn, ä’b ūo pū’dõz.
Kakš lõbāzt ku’bsõ, ne attõ lõbāz ro’v.
Magūb seļļiz ložā pǟl; sǟlõz mingi kuoț u’m pǟlõ ja ta u’m n’ei ku benk või midēgõst seļļi tī’edõd.
Lāmbaz lozūb mǭsõ.
Mis sa lōda jūsõ lozūd!
Si’z lōzizt, kīen se ni um.
pānda lo’vvõl
Kui ma pa’ņ lo’vvõl, ne’i ma ei ma’ggõm.
lōzõ vie’ddõ
Ni ma sǭb sīe lōz, ni ma sǭb sīe ažā.
U’m lǟ’mõst lōzidi viedām
Minā lovāldõst i’lzõ.
Ta īekiz lovāldõst ulzõ.
Lovā īeb ku sigā pǭ’dõz.
Ku nūzõb illõ, si’z u’m lovā la’gtõmõst vi’zzõ.
louv krǭtiņ
rǭntõd|loutš
Käpsõ at lōtšõd.
Pa’n lēba loutš pǟl!
Rǭntõd attõ loutšõs.
tīerad loutštǟdõd
paļļõks loupõ
Ta loupiz mi’n kä’dstõ pietūksõks rǭ’dõ.
loulrǭntõd nūotõdõks
lōlab ne’iku kik
Ta knaššõ lōlab.
Mēg lōlam ku’bsõ.
Ta lōlab tūoizta loulõ: ma kītõb ne’i, ta kītõb ne’i.
Lapst lōlabõd ne’iku pešli’nkizt.
Mēg lōlam līvõ lōlidi.
Tä’m loul u’m louldõd: ni u’m pagalām tikkiž.
Louglõb – li’bžtõb ja sadāb.
Ta lougliz mǭ’zõ.
Lougli i’bbi u’m jõvā tīe jūs.
mǭ’zõ lǭțõ
pǟlõ lǭțõ
si’zzõl lǭțõ
tǟdõks lǭțõ
ulzõ lǭțõ
kuo’igõ lǭțõ
kivīdi lǭțõ
plintõ lǭțõ
pūḑi lǭțõ
Ta lǭțiz ēņtšta tǟdõks.
pūdlǭjad lǭțimi
loț kurk allõ
Puțkõz lotšūb kǭ’dkȭrdiņ.
Kūorad at lotšās.
Kieuž u’m lotsāld.
Kieuž īeb lotsāld.
Mi’n izā pidīz lǭtāiga.
kuŗē lǭt
lǭtõ pi’ddõ
lǭtõl lǟ’dõ
lǭtõl kǟ’dõ
Jämp sǭb lǭtõl ka pieksõ.
loššõ pīkstõ
Ta pīkstiz suorm loššõ.
Ma’g lorīkšõb.
Ve’ž lorīkšõb, ta jūokšõb lorīkšõs pi’ds kivīdi.
skūolõ loptõ
tīedõ loptõ
Ta loptīz kindõ.
Ta loptīz tī’edõ re’jjõ.
Ta u’m eņtš tīe jarā loptõn.
jarā loptõ
Ta loptīz eņtš sigā jarā.
Loptātizmõ siedā tī’edõ.
ku’b loptāntiz
amā pierrõ loptāntõs
Ma loptāntiz īedõ.
Lopsūkalā – li’bḑi, lu’ņdžiji, līti, ja’mdi, pī’emdi.
Vī’mõ lopūb.
Vī’mõ u’m loppõn.
Mi’nnõn lopīz lēba.
Pǟva knaššõ lopūb.
Rištīng īeb vanāks ja lopūb.
Ǭ’rõnd loppõbõd.
1931. āigast lopāndõksõl
tä’msõ’vvõ lopāndõksõl
riek lopāndõks
romān lopāndõks
lopāndõks sǭņõ vīdõ
lopāndõksõks
Se pe’rri lopandõks tulāb.
Lopāndõks jõvā, tikkiž jõvā.
Ta lǟ’b eņtš lapsõn tī’emõ lopāndõks.
Rīgõ lop
lopūd eitõ vǭ’izõks, vǭ’ lopūd pǟl
Lop u’m sūn ka.
Tūļ tǟnda mūrdab, lomāstõb.
mǭ’zõ lo’mmõn
mǭ’zõ lo’mmõ
tūlkõks lo’mmõ
Tūļ lo’mtõb tǟnda.
pe’rri lǭndrõks
pūola lǭndrõks
lonkõs lǟ’dõ
Ta lōnkõb.
Päp lōlatõb mī’e naizkõks ī’dõku’bbõ.
Ibūkši lokūb lokškērõdõks.
lōlaji lind
ibūkši lokkõ
vie’da’lli lǭja
lǭja ma’g
Se u’m lǭja.
Lǭja upāndiz jarā, si’z ta lekš pū’ojõ.
Lǭjadõks vīdõt u’m viļļõ sīņõz ja lǭḑtõd kuoigīz.
Lǭipõb ǭ’rõnd tierrõks.
Lǭipõb lupātõks.
lǭ’igi kīskõ
lǭ’igi lǟ’dõ
lǭ’igi lǭ’gstõ
lǭ’igi poukõ
lǭ’igi ra’bbõ
Ta lǭ’gstõb pū lǭ’igi.
Ta kīskiz ǭ’rõn lǭ’igi.
Tarīļ lekš lǭ’igi.
Ta rabīz pǟ lǭ’igi.
Kõpsõn u’m lǭ’igi ūļ.
Pūḑi lǭ’gstõb kirrõks.
kūja (~ pǟva) kä’dsõ lǭ’gõ
Lǭja u’m ne’iku lǭḑtõd kalādõks.
Lǭḑig u’m se, mis sǭb kuo’igõ si’zzõl lǭḑtõd.
I’ļļõ nustāmizõks kȭlbatizt ka dēļist tī’edõd loḑīdi.
Puțkõz īeb kūjaks, lodžāks.
lo’ddõr rištīng
Ta īrgiz ältõ pi’ds lōdana’llizt jaļgi.
lōda jālgad
loudõ la’gtõ
loudõ rīstõ
lōda jū’rõ (~ kilgõ) istõ
lōda jūsõ (~ kilgsõ) istõ
istõ lōda tagān
ne’iku pi’ds ī’dtõ loudõ
Perīmīez, se je’mmitõt lōda tutkāmõs istīz, perīnai mūndakõrd istīz perīmī’e kilgsõ.
Ku sa ūod lōda tuoiz kilgsõ, sa ūod lōda tagān, ja jūsõ, ku sa ūod sīes kilgsõ.
Mēg istām ī’d lōda jūs: si’z mä’ddõn u’m ikš mēļ, ūomõ mȯ’lmõd ī’dmēļizt.
Lind litīkšõb tībõdõks.
līti irg
līti ka’z
lītiz āigaks
Ta vībtiz sǟ’l lītizt aigõ.
Pietūksõn at lītid jālgad.
Šōt sidāb līst immõr vi’zzõ.
Liskõ panāb vȱlgõd, āinad, krouvõb liskā tǟdõks.
Tubās vȯ’ļ tikkiž lirgõt-lorgõt.
ikš lipštõks
nī’emidi lipšõ
Sīestõ nī’emõst lipšāb semḑi.
Ǟma lekš nī’emidi lipšām.
Lipšaji kikīz sǟ’l ī’ž nī’emõ jūs, set seļļizt, kis vȯ’ļtõ vanād ro’vd, ne istīzt.
Nī’emõ sai lipšāb.
Nī’emõ tu’ļ lipšāb; ku ä’b ūo lipšāb, si’z u’m lǟlam.
Lipīņtõb ī’d tuoizõn jū’rõ līmõks.
Ma pa’ņ ta’rrõ līndõdīrmatõkst.
Pūtõb set lindsemḑi.
līngastõb, ǟlõb
ǟlõb, līngõb
Sa ūod jūobõn, sa līngõd ī’žeņtšõks.
līnidi vie’ddõ
līndab ne’iku lind
Lind līndab tībõdõks pū’zõ, pūstõ mǭ’zõ, ī’d oksā pǟld jarā tuoiz oksā pǟl, madālist, kuordõst.
Lind līndab, tībõd tilkõbõd (se u’m tabāndõks).
Kus sa līndad?
Pie’rrõ mǭnvizāntimiz kǭ’tõmizt ta’lro’vzt eitõ lindbrīks.
Pūstõ lind, li’nnist tībõd – puŗŗõnikā.
Ne’iku lind, lōlab ī’dtõ loulõ ī’dstī’d.
Ta pidāb līndidi.
Linālōdad vȯ’ļtõ ne’i kērabizt.
li’ņdi kīskõ
Tä’mnāigast at knaššõd linād.
Līmtõb pū vi’zzõ ī’d tuoiz jū’rõ.
vi’zzõ līmõ
li’mmi ve’ž
Līmkõks līmtõb, võijõb, panāb ku’bbõ ne’i, ku ta akūb ī’dõku’bbõ.
Limā u’m pī’lõn vie’d sizāl.
Jǭra u’m li’mmõ täuž.
Mūndakõrd mie’rsõ sugūb li’mmõ.
Lillõks, kla’rnetõks, sviļpõks līltab.
Muzīkõ līltab.
lillõ pū’gõ
Lillõks kītõb se, mis u’m pū’gdõb.
Kīen u’m sizāl ȭn, se sǭb lillõks nuttõt.
Sīpõld kazābõd lillõ.
Mittõ kuorrõ ä’b liktā – ä’b ūo je’lsõ.
Pi’ņ liktāb tabārtõ; nī’emõ ne’iī’ž liktāb tabārtõ
Ī’žeņtšõks sa likūd.
jarā likkõ
Ma likūb ra’jjõ.
Kä’dkõks sa likūd tǟnda je’ddõpē’ḑõn.
Ne likīzt laijõ.
likkiji rištīng
Pi’ds sūrdõriekkõ u’m sa’gdi outōmašīnõd likkimi.
ǭriņi li’gtõ
rīstõ li’gtõ
li’ņdi li’gtõ
Sa li’gtõd tǟnda, la’z ta li’ggõg.
Ku u’m Jǭņpǟva, si’z līgõb Jǭņidi.
Mis sa ligūd vī’mõ kä’ds?
Ta ligūb vie’d sizālõs, ve’ž viedāb ulzõ sīe sūoliz.
Ǭ’rõnd li’ggõbõd.
Ne’i li’ggõn, ku mittõ ambõ allõ ä’b ūo kūja.
līezlimi katūks
līezlimi rānda
līezlimi kȭnka
Ma midēd līediz.
Āigarǭntõd tekstiš u’m lieudtõb va’ņdi sõ’ņdi.
Līeškõks līeškõb gro’udidi ku’bbõ.
Sōnalīešk vȯ’ļ pūstõ tī’edõd vaņšti, agā pie’rrõ siedā ni jo littõrdõks ētab pǟlõ.
Vanāst līvlizt vejīzt lešti liestāvõrgõdõks.
sidāmi liestā
jarā lieppõ
ku’bbõ lieppõ
sǭb ku’bbõlieptõd ja tõitõd
Li je’dmõl jarā lieppõm eņtš ve’ļkõks!
lieppimiz mūrdaji
jarā lieppimi
lieppi alg
mustā liepā
vālda liepā
Nūoŗ liepālē’ḑ, se u’m sūr āina.
Liepālī’edtõ pa’ņ pǟlõ.
Līenõd tä’mmõn rǭ’dõ.
Ta līeniz mi’n kä’dstõ, ta võtīz tā’giž andtõb pǟlõ.
Jemā kīetõb na’ggõrd līemtõ.
nēļa lī’edpūoļi ulzandõks
pǟgiņ lie’ggõ
pi’ds lie’ggõ bre’ḑdõ
Ta viskīz mīnda liegā si’zzõl.
liegārastā, kīen tīeb lindbūdidi
Jǭņ nutīz perīmīeztõ lī’ekõni’m pierāstõ.
Jemān u’m līebzi ēļ.
Āiga īeb līebziks.
lī’ebi vȯzā
lī’ebi kēra
lī’ebi kǭj
lī’ebizt liestād
Sǟ’l vȯ’ļ jõvā lī’ebi mǭ.
Sa līdziņtõd ēņtšta tuoizkõks.
Pūoga līb aŗšt, ta opūb aŗštõks.
Ǭ’rõn līb pu’nni, tǟnda rǭviņtõb vermkõks punīzõks.
Nī’emõ līb lipšāb.
Mēg līm aššõ tegīž vēl ku’bsõ.
Ka’ļdi līb amādõn.
Sīest midāgõst ä’b lī.
Mi’nnõn līb lē’mizt.
Ä’b lī mitī’dtõ līvlizt, kis ä’b mõtlõks ī’dtõ mõtkõzt: algõ līnd jemīņ suo’ddõ.
Sprīt laskūb mǭ’zõ, si’z līb pūol pūraztõ.
Piškizt li’bla’bbiņd, mūnda kõrd u’m pǟgiņ pǟva aigõz nēḑi.
Jālga li’bžtõb.
Jegāl āigal sa võid sa’ddõ, li’bžtõ.
Sa li’bžtõd pi’ds jeijõ.
midāgõst ulzõ libīņtõ
libīņtõb si’nnõn immõrkouți
Pešli’nkizt libīņtõbõd.
Ta libīņtiz si’n kä’dstõ a’mmõ eņtš pī’emdõ kīelkõks.
li’bḑi jei
li’bḑi riek
Li’bḑizt tī’eb tū’gist.
Liepā pūstõ vȯ’ļtõ amād jõvād li’bḑizt.
Li’bḑiks ū’dõb ǭriņi.
libūb mǭ’zõ
Tu’l mi’nnõn le’žgõlõmõlõ!
Pī’l mi’nnõn le’žgõlõmõl!
le’žgõlimõld vaņtlõ
Tu’l le’žgõlimõl!
le’žgõlim vȱlda
Ta u’m perīņ rānda le’žgõld.
Ro’vžti tu’l ku’bbõ le’žgõld ja kougõnd.
Ma i’z tīeda tǟnda ne’i le’žgõld vȯtšõ.
Mēg lekšmõ jelām rānda le’žgõlõ.
Alā tu’l ne’i le’žgõlõ!
Rīgõ le’žgõl
Mēg jelām rānda le’žgõl.
le’žgõl laskõ
Astā le’žgõl!
Ta kārtab, ä’b ānda le’žgõl.
Sīe lūomõn ä’b sǭ le’žgõl.
Ta u’m le’žgõl.
Ta jelāb jõvāgõt le’žgõl.
Ta u’m mi’n le’žgli sõbrā.
Mi’n sõzār ja ve’ļ at mi’n le’žglizt.
Kīeta lēzõb rinkõ.
lețlizt prefiksõd
leț al
Tä’mmõn ī’dtõkabāl lekš se a’b ullõ, ja si’z ta pa’ņ lē’tšõd si’zzõl tegīž.
Lūomõd letsīņtõbõd.
Lǟ’b letsīņtõm nī’emõ.
Mī’ed leššõbõd kuo’igõ.
Brāndiļtõ lešūb vie’dkõks.
Kis e’žmizt kõrd vȯ’ļ mie’rsõ, se ve’l i’z mūošta leņtšõ kīedõd ku’bbõ agā tei’ž rinkõ nēḑi kieuži.
Võrgõ, tä’m knaššõ leņtšõb ku’bbõ, ne’i ku ta jūokšõb vie’d si’zzõl.
Ta paņ leņtš eņtšõn ka’ggõlõ.
lǟnd tūļ
lǟnd õvā
sīlda lēnõd
strepīd lēn
Lemp u’m seļļi sangdõ, kis midāgõst ä’b tīeda un ä’b mūošta.
Ma lǟ’b pǟva kä’ddõ lemmõz.
Ma lǟ’b pǟva kä’dstõ lemmõstõ jarā, ku ävõi jemīņ kāndatõ.
Ma nǟrbiz pǟva kä’dsõ lemmõsõ.
laigāld lē’mi
lē’miz pǟl teļļõ
Bǭn lē’miz sǭņõ u’m ve’l vīž minūtõ.
Ūoņdžõl i’zt sīetõ sugīd je’dmõl lē’mõt bikt jū’r.
lem āiga
Mi’nnõn ä’b ūo sīestõ lemḑi, ä’b ka kilmõ.
Mǭilmõ ä’b või lemmõks peistõ.
Sǭb lemḑi sīedõ.
Lǟ’mõst peislõm lemǟma jū’rõ – se vȯ’ļ, istīz mǭ’zõ sīe āina sizālõ, ku ni ǟma mēḑi pēstab.
lemmõz tūlda
Sa said lemḑi, kui sa strǭḑizt.
Ma lǟ’b pǟva kä’ddõ lemmõz.
Ma nǟrbiz pǟva kä’dsõ lemmõsõ.
Ma lǟ’b pǟva kä’dstõ lemmõstõ jarā, ku äbvõi kāndatõ.
Mingizt lemḑi ta sǟ’l ä’b sǭ.
Pidīz mä’ddõn seļļiz lektsij je’dsõ.
le’jji ve’ļ
Na’ggõl lǟ’b ibīzõn lejākīndõ.
lī’edõd ētabõd
pū lē’ḑ
rǭntõ lē’ḑ
lī’edõd pu’ddimiz āiga
kõuvõlē’ḑ – kakš ja pūol mettõrt pitkā kȭvaz
viltsīņtõblī’edõd – kaks kõuvõlī’edtõ
Pū lē’ḑtõb.
Pūn lī’edõd lē’ḑtõbõd, īebõd vizāks, īebõd vaļmõks.
I’ļ sīe Brõkšā kǭrand u’m se legēnd.
kontsentrātsij lēgõr
lēgõrd palābõd
Lēšõd rīštõbõd Līvõmǭdõ.
le’jjõ eitõ
Ta u’m lejā mi’n lejāst.
Vaim kil u’m vaļmõz, bet lejā u’m nõ’ddõr.
U’m vȯ’dlõmõst, ku ta kazātõb lejā eņtš lūd pǟlõ, si’z u’m rištīng nägū.
Lūd, lejā luštõ täuž.
Lejā vȯ’ļ tūorõz.
Rujā ētiz le’jjõ.
Ja a’ž Izānd ä’b lītõltõks nēḑi päuvḑi, ä’b sǭks mitikš lejā pästõd.
Le’bțõb ēņtšta.
Le’bțiz ēņtšta ne’iku nūor sindõn.
le’bka’zzõn vȯzā
jegā kalāmī’e le’ble’bbi āigastpe’ļmi
Līvõ ta’lro’v rattõd vȯ’ļtõ le’bbõl pūstõ.
amā pǟva le’bbõ
amā īe le’bbõ
āigast le’bbõ
Sõ’vvõ le’bbõ pigā jegās līvõ kǭrands jelīzt zīḑõd.
ī’dtuoizõks le’bbõ sǭdõ
le’bbõ a’jjõ
le’bbõ arrõ
le’bbõ ī’edõ
le’b ja le’bbõ
le’bbõ je’llõ
le’bbõ kǟ’dõ
le’bbõ kǭ’ļõ
le’bbõ laskõ
le’bbõ lu’ggõ
le’bbõ mõtlõ
le’bbõ murdõ
le’bbõ nǟ’dõ
le’bbõ pa’llõ
le’bbõ ra’bbõ
le’bbõ rõkandõ
le’bbõ õ’vvõ
le’bbõ sa’ddõ
le’bbõ sǭdõ
le’bbõ suoimõ
le’bbõ tī’edõ
le’bbõ tilkõ
le’bbõ va’itõ
le’bbõ vaņtlõ
le’bbõ vīdõ
le’bbõ vȱlda
le’bbõ vȯtšõ
Sa li sīest mõtsāst le’bbõ!
Paldiņ lekštõ lambõdõn jālgad va’itist le’bbõ.
Sa lekšt jõugõmä’g le’bbõ.
Ve’r tulāb le’b ǭ’rõn le’bbõ.
Ku sa eņtšõks ūod le’bbõ, si’z u’m jõvīstõ, ä’b ūo tuoiz kä’dst ki’zzõmõst daļībtõ.
Āiga u’m le’bbõ.
Tikkiž rǭ’ u’m le’bbõ.
Sīḑšt ä’b sǭ le’bbõ.
Pȯrzõd īrgiztõ le’bbõ lǟ’dõ.
Minā nǟb sīnda le’bbõ.
Lebūb sōnas lūdõks.
eņtš kim tsentimettõrt ja’mdit ne’i le’bāigas
e’žmi lēba
leibõ ī’edõ
leibõ pe’ļļõ
Brīvlēba pǟl u’m si’z, ku u’m penzijõs.
Alā võttõ mi’n lēba jarā!
Sa sīed mi’n leibõ.
Ma u’m tä’m lēbas.
Mēg ūom ī’ds lēbas: ī’dsõ ku’bsõ pe’ļļõm, ī’dsõ ku’bsõ sīemõ.
Kīen leibõ sa sīed, siedā loulõ sa lōlad.
le’b mõtsā lǟ’dõ
le’b lä’b vantlõ
le’b sūormõd vaņtlõ
le’b tu’l ja vie’d lǟ’dõ
läulõ eitõ
Läul ētab rakkõks un u’m ka līešk.
tarān aigās sǭdõd läpš
Se läpš u’m mi’n ve’r un mi’n lejā.
Ta sai laps sīest kalāmī’e pȯisõst.
Lūomõz pūoigõb, läpš tä’mmõn sīndõb.
Rebīzõn at lapst.
ne’i läppõnstiz ku sūrizānd
Ne’i läppõn, ku eņtš na’nnõ ä’b tund.
Mis sa läpūd, sa ūod joutõm!
Mi’nnõn vȯ’ļ lǟ’ndzīe ne’i kīlma, ku ambõd kle’bžizt.
läpātõnd jo’ud
läpātõn īlma
Īeb läpātõnõks ka’žži vȯzā, pūolkuijõn, pūoltūorõz.
lämmi īlma
Mi’n vanāǟma, se’m ve’l Nabāl jǭras eitõn lǟmatõkši.
Kalād lǟmatõbõd tallõ.
Līvlizt lǟmatizt Livonij Ordõn i’ggõs.
Rištīngtõ mingi rujā lǟmatõb, ku tä’mmõn u’m lǟlam jengõ.
Lǟ’b, lǟlamtõb, si’z tämmõn u’m lǟlam.
jo lǟlamstiz
lǟlamstiz rujā
lǟlamstiz lu’gdõb
Lǟlamstiz tä’mkõks u’m.
Zūonkõ perīnai vȯ’ļ lǟlamjālgad pǟlõ, vȯ’dliz piškizt skuțkõ.
lǟlam i’lzāndami
lǟlam pǟ
lǟlam kāndam
lǟlam tīe
lǟlam ȭ’gt
lǟlam nai
lǟlamd jālgad pǟl
lǟlamõks īedõ
lǟlamõn vȱlda
Ta u’m lǟlam, ku ta vȯ’dlõb eņtšõn lapstā
Jelāj u’m lǟlam, ku ta u’m vȯ’ddõltõb.
lǟlamt tī’edõ
lǟlamõks vȱlda
lǟlamõdõks võikslõ
drukkimiz lǟlamõd ārdiņ
Se lǟlam u’m kāndamõst.
Rištīng sīeb, tä’mmõn lǟ’b jengkurkõ, si’z ta läkārtõb.
Ne’iku sandrokpadā, set läḑīkšõb ja kīeb.
Lind lägāstõb.
Kanā lägāstõb, kǭkštõb.
lǟ’b vȯidõ kilgõ
lǟ’ks lǟ’dõ
Näntõn lekš pǟgiņ pǟdõ murdõ.
Mi’nnõn i’z lǟ’ siedā tī’edõ.
Si’nnõn ä’b lǟ’ rikkõ a’bjelāmiz.
aigāmǭlõ lǟ’dõ
i’ļa’rrõ lǟ’dõ
i’ļļõ lǟ’dõ
irgõ lǟ’dõ
jarā lǟ’dõ
je’ddõpē’ḑõn lǟ’dõ
jedspē’ņ lǟ’dõ
kõrdõl lǟ’dõ
le’bbõ lǟ’dõ
mī’elõ lǟ’dõ
no’vvõmizõl lǟ’dõ
pi’ddõz lǟ’dõ
riek pǟl lǟ’dõ
ukkõ lǟ’dõ
ulzõ lǟ’dõ
vastõ lǟ’dõ
Lǟ’m!
Li je’dspē’ḑõn!
La’z ta läkkõ, kus kuŗē tǟnda tȭmbõg.
Lǟ’b, kus tūļ vīb.
Ma i’z lǟ’ i’z sīņõ, i’z tǟnõ.
Ma lǟ’b jālgiņ (~ eņtš jālgadõks).
Sa ne’i lǟ’d ne’iku pi’ds vietā.
Ta ne’i lekš, ku tu’ļ tǟnda kitāks.
Lä’bõd ne’iku kūrgõd ī’d tuoizõn tagānõ.
Ta u’m eņtš āiga jarā je’llõn, kītiztõ, ku lekš je’dspē’ḑõn.
Ta lǟ’b va’nnõ riekkõ ī’dstī’d.
Tä’mmõn ī’dtõkabāl lekš se a’b ullõ ja si’z ta pa’ņ lē’tšõd si’zzõl tegīž.
Se lǟ’b ne’iku su’d kurkõ.
Ta u’m lǟ’nd i’ļ kä’d.
Ne’i se lekš ī’dstī’d.
Pivā lǟ’b je’ddõpē’ḑõn amā īe ūomõg sǭņõz.
Või se riek lǟ’b Dūoņigõ?
tīe, mis lǟ’b
Kievāmstiz lǟ’b ne’iku mǟngab.
Sī’ezõ rīstõ lǟ’b kakš lītõrt.
Lāmbaz ī’žeņtšõks lǟ’b.
Pa’n lä’bǭ’rõn je’ddõ!
Viedā lä’bǭ’rõnd vi’zzõ!
Lä’bi’gkõks āŗštiz sovābõļt.
Tämpõ ma sai läbāndõkst si’nnõn kēratõ.
lä’b eng
lä’b rǭm
lä’b rūt
lä’b allõ
lä’b jūs
lä’b tagān
Tutkāmi lä’b u’m vāldiž.
Āina u’m lažās.
la’z kil
lațīst katūks
Ikš latāstõb tūoizta.
Ne latāstõbõd kīeta, jegāikš eņtš pūolõ latāstõb.
Oksād laštūb jarā.
kakškimdõ lattõ
Mikīļ sǟ’lõ set lāškandõb.
Tä’mmõn vȯ’ļ mīelsõ lāškandimi.
Lāška, mittõ suormõ ta ä’b tǭ’ liktõ.
kūjaks laskõ
pū’ojõ laskõ
si’zzõl laskõ
sīlmast (~ siļmšti) ulzõ laskõ
vāldiņ laskõ
Ne Ūdkilā jǭrad saitõ kūjaks lastõd.
Ta laskūb pūd (~ pūḑi) mǭ’zõ.
Ta laskīz lǭja pū’ojõ.
Ta laskīz mi’n (~ mīnda) vāldiņ.
ēņtšta rištõm laskõ
Izā i’z lask mīnda kuondõst ulzõ.
Ma laskīz tǟnda (~ tä’mmõn) ma’ggõ.
Lask mõtlõ!
Ä’b või laskõ tǟnda kōgaz.
Paldīņ mīnda laskūb lougõ kǟ’dõ.
Ta laskīz tī’edõ mi’nnõn kǟngad.
mǭ’zõ laskõ
Ta laskūb flintõks si’ggõ.
Ta laskīz mi’nnõn flintõks jalgõ.
kīeta laskõ
Lapsrok – laps pierāstõ kīetõb sīemnaigõ.
lapslapst
lap lap pǟl
Pū lāngõb.
Alā lang!
Langdõmõd eitõ kretļā si’zzõl.
langõ vērbikšõ
Sūrnõ’ggõlõn, ku pa’ņ villizt langõ pälõ, si’z rǭžki villiz lānga tutkām te’i kǭ’dkȭrdiņ.
Langõ viedāb (~ panāb) nõ’ggõl tagān.
Lānga pu’gtizt nõ’ggõlõn tagān.
Mi’nnõn ka u’m lambõpǟ, kis ä’b pidā midāgõst pǟsõ.
Või ta sīnda lamūb?
lambiļ lē’mi
vȯ’ļ lambiļ
taptõb lambõd
lambõ vīla
lāmbazt kerīkšõ
lambidi kaitsõ
ne’iku lambõd sie’ggõ su’ž lastõd
īrõd lamātõks
Di’drõk tagāb nemē lakt kilūb.
Ta u’m ne’i tǟdõks lakkõn, ku ä’b pī’l jālga pǟl.
Lakūb mingiži rīstidi.
lakūb ī’dõku’bbõ mingiz smērõks
kǟ’b lakkõs, jūodsõ
Kaš lakāb.
Mīez lakāb ēņtšta tǟdõks.
Ta u’m lakkõ täuž.
ibīz lakād
Ta āndiz pi’ņņõn lakkõ.
špirktõ viedkõks lajāstõ
Jūomnaigõ lajāstõb, tī’eb lajāks, panāb jū’rõ vietā, ku ta īeb lajāks.
Mis sa lajāstõd ēņtšta!
Ta lajāntiz entš lūomidi.
lajā mǭ
lajā rok
lajā vȯzā
lajāks īedõ
lajāks tī’edõ
ta lāitab
Ta lāistab kengmõztõ.
Ne’iku touvõ tē’ḑ, ne’i ta laistõb.
lāistajid ǭ’rõnd
lāista pǟlõ pānda; lāista pǟlõ vie’ddõ
lāiska i’bbi
laiskõ ibīzt a’jjõ
kīļta laintõ bro’utšõ
Lāinõd vīerõbõd.
Mier lāinõb.
ta lāimõb
ne laimõbõd
laik i’bbi
Liestā u’m la’iglimi kala.
Ikš kant vȯ’ļ to’vdõt la’iglimizõks.
la’igli jālga
kīndõr la’igit
Kangõ la’igit u’m ikš mētõr.
Te’imõ sīe rǭz ve’l laigīmõks.
laigāpū’oj lǭja
laigāli bibliogrāfij
laigāld a’jjõ
laigāld eitõltõ
laigāld īedõ
laigāld jūokšõ
laigāld lä’dõ
laigāld pillõ
vǭlidi laigāld tī’edõ
Lambõd lekšt pi’ds a’mmõ nītõ laigāld.
Lǟ’b vǭlidi laigāld tī’emõ, mõitiz ta ä’b kuij.
laigāld pī’lõ
laigāld je’llõ
Ne pidīzt kuoțīd laigāld pǟva kä’ds vāldiņ.
Se u’m va laigāld jelāji rištīng.
Amād rǭntõd at laigāld.
laigāa’iglimi kibār
Kalād at laidõs.
Sūr pǟgiņ piškiži vāldidi pȯrzidi mǟngiz laidõrs.
Kalād lǟ’bõd laidõld jarā tõ’vvõ.
Kalād tu’ļtõ laidõl.
jõugõ laid
Pațīkmõ vastõ u’m lāididi.
laid tarīļ
lāidõd kǟngad
laid ve’ž
li’ņdi la’gtõ
ǭ’riņi la’gtõ
võrgidi la’gtõ
Ma la’gtõb, tī’eb ǭ’rõn vāldiņ laigāld pū pǟlõ või tarā pǟlõ.
loudõ la’gtõ
lo’vvõ la’gtõ
Ku nūzõb i’lzõ, si’z u’m lovā la’gtõmõst vi’zzõ.
Palāg u’m la’gtõd vi’zzõ.
līvlizt ni’mmõ la’gtõ
ke’žži la’gtõ
Vaŗīkš la’gtiz tībidi.
lešti la’gtõ
Võižmõ lambõd kievāmstiz jarā la’gtõ.
la’ggõz vaņtlõ
laigāld la’ggõ
Kuodā lagūb.
Je’l lagīz jarā, u’m jarā la’ggõn ja si’zzõl sa’ddõn.
Sukā lagīz jarā.
mī’estõ la’ggõ
tuoiz jūrstõ jarā la’ggõ
jelāmõst la’ggõ
Ma lagīz eņtš naistõ.
Ne lagīztõ.
Īeb la’gdõ touvõ alā, ku je’l u’m pagalām.
Mēg ūomõ la’gdõ touvõ allõ – ä’b ūo mittõ ī’dtõ je’llõ, kūožõ, kus vǭŗõ lǟ’dõ.
kilā la’gdõ
La’z läkkõ la’gdõ pǟl!
la’gdiz mǭ pǟl
Mis sa lagāstõd ne’i je’nnõ, lopāndõkst ä’b ūo!
Īlmalizt tekstõd kēļ u’m ladūz.
pūd ladād
Ta vȯlks labākõl istõn ǭ’j benk pǟl.
Vȯ’zzõ kvellõb.
Mēg ūom si’nkõks kvit.
Labā: pä’ga’lli, jālgana’lli, kūondana’lli, labāna’lli.
Kǟnga pīkstõb la’bbõ.
Ma likīz labāks jȭgța.
Mi’n labān se kǟnga ä’b kõlb.
airõ labā
ankaŗ labā
kä’d labā
kindõ labā
kirrõ labā
kǭj labā
pīel labā
sukā labā
Kūonad kvärrõbõd.
mī’ed kvartet
Se nä’gțõb kvalitēt va’itõ.
kūžsa’ddõ āigastõ
kūžsadā āigastõ
kūdsadā āigast va’nnit
pie’rrõ kūdtõsa’ddõ āigastõ
kūdsadā e’žmi
Rāndas u’m veitõ kūzõdmõtšti.
Vi’b vȯ’ļ tī’edõd kūzist pūstõ.
Sūr rištīngõn ka ä’b ūo jõvīst, ku kūva’l lǟ’b pǟlõ.
eņtš jū’rõ kutsõ
jarā kutsõ
ulzõ kutsõ
Va’nbizt kutsīzt tä’m Vǟntast kuodāj.
Ma kutsīz tä’m eņtšõn pa a’blizõks.
Hilda kutsīz āigast pie’rrõ jarā.
Ma sai kutsimiz sindipǟva pǟl.
Ma tu’ļ tä’m kutsimiz pǟl.
Kūte’bbizõn u’m lǟlam.
Kõ’ŗ vīți āina, kuštāinaks tǟnda nutāb.
āina kušt
Kušt u’m se, mis tī’eb vȱlgist agā āinast; seļļi kõ’ŗsu’glimi āina, sīe vǟndab ī’dõku’bbõ, ja tī’eb seļļiz, missõks võib ȭŗõ pūst rīstidi; kažīz kušt kastāb jõugõ si’zzõl ja s’iz se ka ä’bțõb ȭŗõ.
jõvā kušt lešti
Lapstā kušīņtõb vā’giž.
Kuspūoldõ ta tulāb?
Kustõ sa tu’ļd?
Set se pūol vȯ’ļ vāldiņ, kustõ istīz sīe rattõdra’j pǟlõ.
Kussīņ ta ei?
Kussīņ ta lǟ’b ?
Kuspūolõ ta lǟ’b?
Ta kuskõz lekš.
Ta kuskõst tu’ļ.
Kuskõst tu’ļ tu’bbõ so’v.
mittõ kuskõs
Kuskõs lōlab.
mittõ kuskiz
Ta lekš kuskiz.
Se ä’b kõlb kuskiz.
Kus sa vȯ’ļd?
Kus si’z sa lǟ’d?
Ta i’z kuts mīnda, kus si’z ve’l sīnda.
ikštäuž kus
Ku ne kȭrõd set ku sugīztõ, si’z kītizt kuŗēkūondaks.
Kis kuŗē vēļiz siedā tī’edõ?
Kuŗē tõmbõg! ~ La’z kuŗē võtāg!
Mis kuŗŗõ!
Kuŗē ka siedā ä’b või jarā oppõ.
Ne’i ku kuŗē u’m kūonda pǟl – se armõ ä’b ānda, ajāb ī’dt ajāmõst.
Kurv u’m jo knaš krežīļ.
Pidā kurs jedālõ!
kurlizõks īedõ
Krupā kurkšlõb.
amāl kurkõl ouŗõ
kurk jū’r kargõ
kurkõ akkõ
Ku jõvā kurk u’m, võib jõvīst rõkāndõ ja loulõ ne’i ku kik.
Sumār īeb kurkõ.
Se mi’nnõn u’m kurkstõ sǭņõ.
Ma ke’i kurgjālgadõks.
Si’z, ku kūrgõd lǟ’bõd je’dspē’ḑõn, si’z ne jo lǟ’bõd knǭšõs.
kurā ke’ž
ku’rrõ kätā
kurā jālgaks lovāld ulzõ astõn
Ma lǟ’b ku’rrõ kä’ddõ (~ ku’rrõ pūolõ).
Būoḑ u’m kurās kä’ds (~ kurās pūols).
Ma tu’ļ kurāst kä’dst (~ kurāst pūolstõ).
Kūrsõ sūolizt brēțļiži.
Līvõ randõ Tallinõst tu’ļtõ kupšād.
Ku sēmḑa u’m kuppõn, siedā presūb, la’z tulgõ zup ulzõ, si’z līb kuppõnsēmḑa.
Sēmḑa kupūb, lǟ’b ku’bbõ.
sūŗ kuplā pū
Kupīņtõb semḑi.
kupīdi pānda
Pȯis kuožūb nāizta, si’z ta neitstõ võtāb nāizõks.
Jaņī kuožīz Līžõ.
kǭrand kūožõl
Vääri u’m kēratõn nēšti Sǟnag ja Va’id kūožnimīst.
Tämpõ tu’ļtõ Katšīn kuožālizt.
kuožā pǟl lǟ’dõ
kūožõ andõ
kūožõ nä’gțõ
kūožõ vaļmõks vaņtlõ
mittõ kažīzt kūožõ ä’b īe
Ta u’m eņtš kūož lieudõn.
Kīen vȯ’ļ jõvā kūož, ta võiž kītõ, ku mi’nnõn u’m lem kūož.
Ä’b ūo kūožo, kus pǟ pānda.
Ta nä’gțiz mi’n kūožõ.
Ma vaņtliz eņtšõn kūož vaļmõks.
Mi’nnõn ä’b ūo ne’i je’n kūožõ, kus võib jālga pānda.
Ta u’m sõzārõn jemā kūõžõs.
Kuoțīdnõ’ggõl vȯ’ļ kuoțīd paiktõb pierāst.
Ta vanāstõ kuoțštõ umbliz eņtšõn ūd a’m.
Ku kațki īrgõb sõ’vlõ, si’z ta īrgõb kuostõ.
Kațki ä’b kuost, ku ta pōkõb lǭ’igi.
La’z kuostāg tierrõks!
Kațkīzt kuostāntõb.
Sa tǟnda kuostāntõd, la’z ta kuostõg.
Na’ggõrd kūoŗštõb veisõks.
Pūd vȯ’ļtõ jo lǟlam kūoŗštõ.
mǭŗidi kuoŗŗõ
ku’bbõ kuoŗŗõ
ulzõ kuoŗŗõ
Kis kopīkt ä’b kuoŗŗõ, sīen rubīļ ä’b ūo.
dūoņõd kuoŗŗimi
mǭŗad kuoŗŗimi
pē’gõd kuoŗŗimi
sīend kuoŗŗimi
kūoŗšõ loulõ
I’llõ katūksõn u’m kūoŗ, katūks lǟ’b ne’i ku’bbõ ja täs u’m se kūoŗ ja kus tepūb ka ainõ; paldīž ne’i u’m mīelsõ, ku āndab ainõ i’lzõ, si’z kītõb, sa sī’ezõ kū’oŗõ ka pistā jõvīst si’zzõl; sǟ’l ka ne vapsūd tī’ebõd piezā eņtšõn.
pū kūoŗ
lēba kūoŗ
Ta sai ūd kūortiļ.
Ta tǭ’ž ūdtõ kūortiļt.
līb kēratõmõst kūoršnigõ
Ta istīz naiz kuorrõl.
Mēg jelām ī’dtuoiz kūorõks.
Ta istāb mi’nkõks kūorõkst.
Mēg istām kūorõkst.
Panāb potīļõn kuork pǟlõ, propūb tä’m vi’zzõ.
Kougõn kuorgõbõd mägūd.
Alā li kuordõz i’lzõ.
Lind līndab kuordõz i’lzõ.
Kuordõst sadāb mǭ’zõ.
Lind līndab kuordõs.
Ta vaņtlõb kuordõld mǭ’zpē’ņ.
Ne jelūd at ī’d kuordit.
Kis kuordiz astāb, se madāliz sadāb.
ī’d pǟ jo kuordõ ku sinā
Ta u’m kuordõl i’llõ.
kuordistõz o’vtõd
Pešlinkizt līndabõd kuordist.
Pǟva u’m kuordis.
kim mētõrt kuordi
kuordi amāt
kuordizt izāndõd
kuorbõn kard
Mis sǟ’l kūorbõb?
Vīļa u’m kuorbõn.
Vȯrūks kūorbõb ulzõ.
si’ggõ kūorbastõ
Kūorbastõb kǭra jarā.
kaffõ kūorbastõ
kūoralopsõ andõ
kūorali ažā
Ta nūziz ilzõ naiz kūorald.
sūrd kūorad ne’i ku piņņõn
ī’dst kūorast si’zzõl, tuoizõst ulzõ
kūora tagān pānda
kūorad pistõ a’jjõ
Kūorad at pist illõ.
Kūora vīngõb.
Kūora u’m vizās.
Pa’n eņtš kūorad vi’zzõ, ne’i ku sa ä’d kūl!
Kūorad sadābõd vi’zzõ.
Ta ä’b nustā mittõ kuorrõ.
Ve’ž lǟ’b kuorrõ si’zzõl, si’z kūora rū’tšõb.
Ä’b ūo õ’mmõ pǟ’sõ, si’z u’m kūora tagānd ka’žži.
Se lekš tikkiž mi’n kūorastõ pi’ddõz.
Ma kūliz siedā pūol kūoraks.
Sa kū’opõd siedā lapstā.
La’z arm vȯlkõ kuo’nnõ.
kuondõ jarā vȱlda
Ta lekš kuondõ ulzõ.
kuo’ndõ, algõ läkkõ
Ta ī’ediz potīļkabālõks kūonda kațki.
Polākõz ailiz ne’i kierdõ, ku kūondad ī’d vīlkizt.
Nai u’m mi’n kūonda allõ.
Ta i’z lask mittõ kuondõ mǭ jū’r.
Ne’i ku kūona mätāl pǟl.
Kūoltõ tūoizta ä’b või.
Jarā kūoltõ võib lūomõzt; tapāb lūomõzt.
Kūoltõb rištīngtõ, ku rištīng u’m kūolimiz pǟl ja ro’vzt sǟlõz at immõr, ja si’z kūoltõbõd tǟnda.
Kūoltõ võib ī’dtõ kūožõ eņtš lejās või tuoiz lejās, algõ se pȯ’ddõg sīes kūožõs.
Kūoltõb mingiz āinaks.
lejā tī’emizt jarā kūoltõ
Jo’ugõn at kakš kuoltõ.
Ku rištīng u’m kūolõmiz pǟl, si’z tä’m sūormõd ä’b pī’lõtõ kõ’urõd, agā si’z ta viedāji eņtš sūormõd tā’giž.
je’dmõlaigi kūolõm
je’dmõl eņtš kūolõmt
kūolõm pǟl kū’odštõd rištīng
jarā kūolõ
ulzõ kūolõ
kūolõbõd ne’i ku kärmizt
Pie’rrõsuodā mǟ’rst 1721.–1723. līvõd ro’v pigātagā kūolõb ulzõ.
Ku ta kūolõb, si’z ta panāb kakš kätā rīnda pǟlõ.
Sa kūolõd sīestõ rujāstõ.
Sa kūolõd sīe rujāks.
Jālga u’m jarā kūolõn.
Ne lekštā kuolmskiņ Irēl.
kuolmsa’ddõ āigastõ
kuolmsadā āigast va’nnit
pie’rrõ kuolmõsa’ddõ āigastõ
kuolmsadā e’žmi
kuolmpēļi rǭjõdõks kuo’ig
kuolmõz pūoga
Kuolmõndpǟvan u’m Dūoņigs tõrg.
kuolmkūli vā’ški
kuolmkūizt kursõd
Ta kuolmkȭrdastiz sulīz pālka.
kuolmkȭrdali katūks
Vanākāngar perīmīez võtīz Anniz kuolmiz nāizõks.
Kuolmiz nāizõks ka vȯ’ļ ikš tidār.
Ouv, kītõks ki’llõgõ Kuolmāinagizõn illõ!
kuolm āigastõ nūoŗim
kuolm āigastõ vanā
kuolm āigastõks
kuolms e’žmižis lu’gdõbrǭntiš
Ta u’m kūolimiz va’isõ.
kūok pǟlõ pānda
Ta jegāpǟvan jemīņ kuojābõb.
lețkīel kuojābõmi
tīera kuo’iglǭḑig viļļõ
Ma u’m ne’i ku kuo’igānkard pǟlõ pandõd.
Kuo’ig lekš pū’ojõ.
Ne at sǟ’ld kuoigīd pǟld mǭ’zõ lǟ’nd.
Kuoid at kǭskõn amā vīla jarā a’jjõn.
kū’oḑštõ kūolõm sǭņi
kū’oḑõni e’ḑḑimīez
kū’oḑõni rõk
kū’oḑõnizt maksūd
kū’oḑõnõst ovātst
Ligīd kū’oḑõn!
Lǭja īrgõb lǟ’dõ kū’oḑõn merkõn pǟlõ.
kū’oḑõn ne’i
kū’oḑõn nemē
kū’oḑõn siļmõz kītõ
kū’oḑõn si’z
kū’oḑõn vastõpē’ḑõn
Kū’oḑõn tämpõ ta i’z tu’l.
Kū’oḑõn sīepierāst ma tu’ļ.
Tä’m nai u’m kū’oḑõn šizofrēnik.
kū’oḑiz nõtkõ
kū’oḑizsidāmli rištīng
kū’oḑi riek
ēņtšta kū’oḑizõks a’jjõ
kūoḑizõks kilmõ
kū’oḑ kä’ddõ andõ
kū’oḑõ kaibõ
kū’oḑõ kandõ
le’b kū’oḑ
Kū’oḑ pidīz sīlizõks.
Se võib vȱlda tārpali lu’gdõbrǭntõz ka kuo’dliztõn.
Sīkrõg u’m mi’n kuo’dkūož.
kuo’ddi kazātimi
kuo’ddizt vȯ’lmizt
Jālgabis at kuodād, mǭ pǟl tubād.
kū’odõ kandõ
Se ä’b tu’l kū’od alā.
Ma ä’b kānda kū’odõ i’ļ mitī’d.
Ta kāndiz kū’odõ tǟnda vāldiņ laskõ.
Tä’mmõn ä’b ūo kuotā un vǭŗõ.
Ne tu’lbõd kuodāj.
Ta u’m kuo’nnõ.
Ne tu’lbõd kuo’ndõst.
Tä’mmõn u’m jõvā kuo’d.
Lǟ’b rõkāndõ, kuņtš ta u’m ve’l täsā.
Kuņā a’ilõb piņīdõks.
Zārka jūrs vȱikabõd ja kunkstõbõd ī’ž eņtšõks, ne’i ku zǟl um.
Kunāks võtād nāizta?
ä’b kunāgõst
mittõ kunāgid
Kunāgid ma lǟ’b.
Kunāgid ma tǟnda vȯ’ļ nǟnd.
Mēg jõvā jelīzmõ tīedõ, kunā munt ve’l magīzt.
Kunā sa lǟ’d?
Kunā igāniz tēg tǭ’tõ.
Kunā tēg tultõ?
Ma vȯ’dlõb, kunā ta tā’giž tulāb.
Ta ku’mtõb rīst kumāliz.
Ku’mt rǭz siedā paņņõ!
kummit kä’dsõ umārz
kummitõn āndiz
Kummit tī’eb eņtš tīedõ.
Kummiš kilgsõ vȯ’ļt kakš oukõ.
kūmi rōda
Ta kūmartõb.
lȭigajumāld je’ds kumārdijid
kumāliz a’jjõ
kumāliz kīerõ
kumāliz lǟ’dõ
Ta kīeriz lōda pȭrand pǟlõ kumāliz
kūlzi läpš
a’igõ ku’ltõ
kengmidi ku’ltõ
rǭ’dõ ku’ltõ
ulzõ ku’ltõ
Šnūor ku’ltõb pūdõ.
Sīkrõg kūlõb je’dlõmiz Dūoņig pagāstõ.
Sinā ne’i jõvīst kūlõd nemē pi’ņ.
Ma kūliz siedā set ī’d kūoraks – siedā ä’b või uskõ.
Tä’mmõn ä’b ūo kūoridi, ta ä’b kūl.
Ta võtāb si’n kūlõ.
Ta i’z pa’n kūlõmõks.
Ūd kǟngad ku’llõkst ne’ikuine’i jarā.
jõvā kūlimi
lǟlam (~ vizā) kūlimi
pȭrand kulūb
Rǭ’ kulūb pakānd.
Mis sīeb, se kulūb.
kūldzi vȱlda
kūldzizõks sǭdõ
le’bbõ kūldimi
le’bbõ kūldõ
lōlidi kūldõ
tagān kūldõ
Sa kūldõd siedā, mis ma rõkāndõb?
Rāndas u’m kūldtõb airõd märā.
Lapst at umbizt – ä’b kūldõt.
kūldli rištīng, kis sieldõ kūlõb
kuldi sidāmi riek
Se u’m kūldaläpš, kis kunāgõst ä’b tī’e slikțimtõ.
Amā ä’b ūo kūlda, mis õ’lgõb.
Paldiņ sīlmadõks ä’b nǟ kuldõ, je’dmõl kǭmalõks grǭibiz.
kūldtõ sǭdõ
na’ggõrd ne’i ku sūrd kūlakõd
„Herättäjä-Yhdistys„ katīz kulūd.
Kitīzt va’nnõ ku’llõ.
kukkõrõs vȱlda
Kukkõrd ra’bbõbõd ulz.
I’bbi kukīz lindstõ.
Ke’g kukūb.
Kukkizt jāmstabõd.
Sõ’vvõ u’m pǟgiņ kukīži.
Ma sei jarā amā (~ tīera) kukīļ leibõ.
tagīztutkām kukīļ
ainõ kūjastõ
sūodõ kūjastõ
ka’ļdi kūjastõ
vȯ’zzõ kūjastõ
Liestād sǭbõd kȭlbatõd kūjastõd.
Ta kūjastõb lešti so’vkõks, so’v sizāl või pǟva kä’dsõ.
pi’ds kūjamǭdõ
kūja āiga
kūjad ǭ’rõnd
kūjad jālgadõks
kūjaks laskõ
kūjaks pū’stõ
Mi’nnõn ä’b ūo kuijõ kūožõ mit ambõ al.
Ne Ūdkilā jǭrad saitõ kūjaks lastõd.
Tūo kuijḑi pūḑi!
kis u’m piški, kūja, švakkõ
Sīe āigast vȯ’ļ sūr kūja.
Seļļizt kuijõ ma ä’b mǟ’dlõ.
Ku kalā u’m kūja pǟl si’z ta kūolõb jarā.
kū’jõ lūodõ
kū’jõ eitõ
kū’jõks
Mä’d nī’em ei kuijõǭ’dõrt.
ku’bbõ kuijõ
Ǭ’rõnd kuijõbõd.
Jarā kuijõn ne’i ku ǭbõpū, vǭjli.
Sū kūjõb.
Tikkiž kūjõb jarā.
I’bbi kuigõz ne’i ä’bjõvīst kāndab.
li’nnizt lūoimad, villizt ku’igõd
Lapst vā’giž kuigõst eņtš va’is rõkāndõbõd.
Ma võib midēgõst ne’i ȭŗikšõ kuigõd.
mittõ kuigid
Siedā lǟ’ks kuigid vaļmõks sǭdõ.
kūi tīe
Kui ma mūoštab, ne’i ma lōlab.
Kui ma pa’ņ lo’vvõl, ne’i ma ei ma’ggõm.
Se u’m tīend tīe lǟlamõks kui oppijiztõn, ne’i ka opātijin.
Kui jelād?
Kui ne’i?
Kui sa kītizt?
lōlab kui lind
kui ä’b kui
Sõ’vlõb, kui sa kīskõkst nǭ’gõ kațki.
kui kōgiņ
ku pǟgiņ
kui knaššõ
Kui ka’j!
Se ä’b ūo kui sūr.
ku’dtõd jak
kālkaki’v – seļļi ku’dlimi ki’v
kūdklas skūol
Te’ddõrz ku’ddõrtõb.
Mie’dli’nkizt ku’ddõbõd, tīebõd kudīdi.
Kalād ku’ddõbõd.
Kūonad ku’ddõbõd.
kāngazt ku’ddõ
sukkõ ku’ddõ
Ēbrikš kudāb eņtš vȭrta.
Sukkõ kudāb vīrbadõks.
kalād ku’ddimi
Se ǭ’rõn ’um mä’d ǟma kudātõt.
Ta pidāb eņtš kudātõd ǭ’riņi.
sukā kudāji
võrgõ kudāji
kangõ kudāji
kalā ku’d
kūona ku’d
Kūonad laskõbõd ku’ddõ.
ku’bstõ jarā
tikkiž ku’bs
ku’bsõ pi’ddõ
Ve’l je’dsõ siedā suo’ddõ mīžtõ kubīktī’edõdõks pūḑi.
Seis kubīkmettõrt u’m kim stērõ.
mū mǭīlmaks kubbõpūtimi
Pa’n kädūd ku’bbõpē’ḑõn!
ku’bbõ a’ilõ
ku’bbõ a’jjõ
ku’bbõ kazātõ
ku’bbõ ka’zzõ
ku’bbõ ki’llõ
ku’bbõ ki’ltõ
ku’bbõ kõlbõ
ku’bbõ kuoŗŗõ
ku’bbõ kutsõ
ku’bbõ lieppõ
ku’bbõ lu’ggõ
ku’bbõ pānda
ku’bbõ paššõ
ku’bbõ ra’bbõ
ku’bbõ rǭibõ
ku’bbõ rõkāndõ
ku’bbõ sa’ddõ
ku’bbõ sǟ’dõ
ku’bbõ si’ddõ
ku’bbõ sǭdõ
ku’bbõ tūlda
ku’bbõ vie’ddõ
ku’bbõ võttõ
ne’i ku ku’bbõ lōlatõd
Ne mǟngabõd ku’bbõ, ku ī’dsõ mīelsõ umāt.
Ne paššõbõd ku’bbõ, attõ ī’tizt.
joudõ ku’bbõ
nūoŗ kū
tijā kū
täuž kū
vanā kū
Kū pāistab.
Nūoŗ kū, ku īrgõb su’ggõ; vanā kū, ku īrgõb ku’llõ.
janvār kū
Āigastõs u’m kakštuoistõn kūdõ.
ta kītiz, ku...
Ku sa lǟ’d, si’z ma ka lǟ’b.
Ma tulāb siz, ku sa līd kuo’nnõ.
guņāks krūz
Ma tulāb ildīņ, ku līb aigõ.
Ta tī’eb krutškidi.
jarā kruppõ
Krūonõb rištīngtõ, se u’m o’v ažā.
krūogõ stedīļõks
ambidi krõukšõ
Amā īe spēļiz kǭrtidi koņtš krõmšõld tūorõd.
Krõkštõ võib jegāī’dtõ a’žžõ, mis krõkšūb.
Krõkštõb pu’bḑi.
Lovā võib krõkšõ, ma laskūb lo’vvõl ja krõkš-krõkš krõkšūb.
Kǟrpa jelāb mingizt kivīd või krõdād sizāl.
Īeb kūja krozā.
krõbīž kīlma
krõbīž lu’m
ī’dõku’bbõ krouvõ
ī’dtuoiz pǟlõ krouvõ
ibīzt krǭpšõ
kougõlt krǭpšõ
na’ggiŗi krǭpšõ
kīndõdõks krǭpšõ
Kīen sõ’vlõb, se krǭpšõb.
Ǟrga krǭpšõb mǭdõ.
Krǭ’põb tūoizta, tūoizta rištīngtõ pietāb.
Krǭnõks nustīz kuo’ig i’lzõ.
Vȯ’llõ jūokšõb krǭnstõ.
Ta krǭmõb eņtš a’žḑi tuoizõ kūožõ.
rištīng, kis magūb ja krǭkšõb
Ikš pa’ŗ u’m krokš, mingi piški pa’ŗ; või se ä’b ūo se, kis tīeb piezād pu ȭnõ?
Krǭ’jõb eņtšõn ī’dõku’bbõ viļļõ või rǭ’dõ.
Krǭ’jõb sukā si’zzõl.
krǭipõ sǭdõ
krǭbõb pi’ds mǭdõ
Läpš krīukšõb.
Neitst krīukõb.
Neitsõd kriukõbõd.
kristlizt jumāl
Kaš krīpšõb.
Ukš krīkõb.
Pū krīkõb.
Krețțõltõb viļļõ.
Minā tī’eb tort pǟl võidtõb krēm vȭidagõst.
Ta ī’dstī’d krǟpiļtõb.
Kie’vtõd un sīļgõd kräpād mǭ’zõ.
Ukš u’m krämpsõ.
Krämpt uks vi’zzõ!
krämpizt likkimizt
Jālgad viedābõd krämpõ.
Pa’n uksõn krämp je’ddõ!
Krämp panāb pǟlõ.
Kräkšūb, mis u’m vizā, ku mūrdab.
kräbīļ kēra
kǭŗa kraņtš
Ta kraņgõb kädūdõks viļļõ ī’dstõ kūožõstõ tuoizõ.
Kramāpuțkõd – sīemgõpǟd attõ vizād ja va’imõd nemē kramād.
Kațkīzõn u’m kramā pǟlõ.
Sei ne’i, ku ambõd krakšīztõ.
Pūd krakšõbõd.
Tu’ļ krakšūb.
kõ’zzi rištīng
kõ’zzi ne’i, ku la’z jumāl vȱidag
kõ’zzi ne’i ku su’ž
Kõ’zzi ke’ž, kis tuļīnõst panāb ne’i ku šläukt.
Ta ne’i ku tūlda sīlgõb, ne’i kõ’zzi.
Rištīng u’m kõ’zzi ne’i ku su’ž.
Ta vaņtliz mi’n pǟlõ kõ’zzizt sīlmadõks.
Ta sai krūz pǟlõ kõzīzõks.
kõ’zzi pi’ņ
ne’i kõ’zzi ne’i ku pi’ņ
Ta kõzīņtõb i’ļ tūltouvõd.
Se kõzātiz tǟnda.
kõ’zzõ pi’ddõ
Mi’n u’m seļļi kõzā, ku ma a’ilõks nǭ’gõst ulzõ.
Paldiņ ta u’m seļļiz kõzā allõ.
Ta kõzās nä’gțõb ambidi.
Sīlmad je’dsõ kõzāks īeb kērabizõks.
Alā nä’gț eņtš kõ’zzõ muntõn.
Mikīļõst vȯ’ļ set kõ’zzõ.
veisõ kõvīstõ
Kõvīstõks kõvīstõb.
kakš kȭvazt
kõuvõ oksā
kõuvõd lǭņtš
Ta ī’ediz ī’d piškīz kõuvõ.
kõuvi pū
Kõuvšt nīt
sǟlga kõ’urõs istõ
Ma lekš pagāstvanā jū’r kõ’urõkä’dkõks.
riek kõ’urõm
mõtsā kõ’urõm
Kõ’ur-kõ’uriņ pi’ds mõtšti jūokšõbõd piškimizt ja sūŗimizt ūrgad ja jougūd.
jālgad kõ’urõd ne’i ku kūokõd
Ta istāb kõ’uristiz.
eņtš mīel kȭŗkõms
kõ’uri ne’i ku kringiļ
kȭrtam vigā
Kūonad kȭŗštõbõd kvar-kvar.
kõrdõl pānda
Ne pa’nbõd ažād kõrdõl.
Ke’ž kȭrdikšõb ka’rdõks.
Loptātizmõ siedā tī’edõ kȭrdastiz o-kõks.
Vȯlks võind kītõ kȭrdastiz.
kȭrdali rištīng
kȭrdali tīe
kȭrdali ku’bbõtu’lmi
Tikkiž u’m kȭrdal.
Tä’m ūoņdžõl vȯ’ļ jõvā kȭrda brēțliži.
kȭrda pie’rrõ
Ni u’m mi’n kȭrda.
Kūoŗ lōlamiz oppimizt saitõ pi’dtõd kȭrda pie’rrõ kõrd ī’ds kilās, kõrd tuois.
kalād kȭrda rīstsõ
sä’v kȭrda
lǭja kȭrda
Se u’m ve’l piškilaps kȭrdasõ.
Ta ä’b ūo rištīng je’mmitõt, ta u’m ro’vd kȭrdast ullõ.
i’ļļi kȭrda
izāndõd kȭrda
mä’d kȭrda ro’vzt
iļīst kȭrdast
Ma panāb amād ažād kȭrda pie’rrõ.
Tikkiž u’m jõvās kȭrdas.
Ta u’m kȭrda pǟl, ku u’m sindõbkuodās.
Pǟgiņ ro’vžti u’m ru’jḑi, se u’m seļļi kȭrda.
Ta pa’ņ umblõm eņtšõn ūd kȭrda.
Kȭrda u’m, kus u’m žaket ja bikšõd ku’bsõ.
kõrd jelīz
sīe kõrd
tūoizta kõrd
kõrõks bro’utšõ
amād kȭrõd kīerõm pānda
nemē vīdõz kȭr rattõd jūs
ārga nemē kõps
kõpsīdi laskõ
Kis sǟ’l kõņtšõb?
Ta kõņtšiz kilā pūol.
vālda kȭnkapuțkõz
vī’ri kȭnkapuțkõz
Kädūd at kȭmatõnd kīlmast.
Ūld at kȭmatõnd.
Kȭļim tīlkõb.
Se u’m seļļi kȭli rištīng.
Tämmõn u’m kȭli palg.
äp kuskiz ä’b kõlb
Se sēņ ä’b kõlb sīedõb.
Bõuvmateriālõd transportimizõks väggi kȭlbizt laigāpūoj lǭjad.
kȭlbatõb ažā
Se si’nnõn u’m kȭlbatõb.
Kȭlbatigid aigõ tārpalistiz!
mȯistliz ūdtõ instrumentõ kȭlbatõ
kõlā-kõlā strīp
Vȯ’ļ lē’mõst sūr kõlāks immar pi’ds sūrdõ sildõ.
kõ’l tūļ
kõidõ kūok
kõidõ pīgõz
Kangõ kudāmiz jūs u’m vajāg kȭidazt.
Kȭidantõb, panāb lāngad kõidõ si’zzõl, si’z võib ku’ddõ.
pūlkidi kõ’ddõrd va’izõ eitõ
kǭzgiņi pi’ddõ
kǭzgõniz kutsõ
Kovāltõb, tǭ’b ūd pǟl tī’edõ, mõtlõb.
Kovālnikā u’m se, kis mūoštab ne’i je’llõ, kui ta set igānõz tǭ’b.
Kovālõzt võib pǟ’zõ a’jjõ.
Ma te’i sīe kovālst pǟstõ.
Või mēg ūomõ ne’i kovālstõ pǟstõ jūobõnd?
ne’i kovāl ne’i ku re’bbi
Rāndas u’m pǟgiņ kǭvidi.
Ǟrga kōviz tä’m jarā.
i’lzõ kouvõ
vāldiņ kouvõ
Kis tuoizõn oukõ kōvab, se ī’ž sīņõ si’zzõl sadāb.
Mī’ed lekštõ kōvam riek vāldiņ.
Ǟrga kōvab mǭdõ jālgaks, si’z ta rištīngtõ džutškõb ja bokšūb.
Alā a’jjõ vanā kouv vi’zzõ, koņtš ūž ve’l ä’b ūo vaļmõz.
Rīgõ kouți bro’utšõ
īlma kouți kǟ’dsõ
Ma vȯstīz ūd kouš.
Koušõ valāb, mis ma u’m kīetõn.
Ta sīeb koušõst.
Ma vȯ’ļ īņõ kounaigās ibīži jūotõmõs.
Ma’g kōkõb.
Pi’ņ kōkõb, kaš ka kōkõb, si’z līb bǭ’rgõ āiga.
Kašīd, piņīd koukõbõd, si’z līb kīebi āiga.
kougõnd tūlda
Ta jelāb kougõn.
Se tīe ni vȯ’ļ ne’i kougõn.
Se u’m kougõmõld tǟnõ tūodõd.
Kougõld saitõ tī’edõd ǭbõ pūstõ.
vīd kilomētõr kougits
Ta lekš ve’l kougimõl.
kougi su’g
kougizt nītõd
kougizt vȭrõd
Ta jelāb kougimõl.
jālgad ja kädūd vi’zzõ vǟndtõd kǭțõrdõks
Polākõz kǭ’tiz eņtš veis.
arā kǭ’tõ
ulzõ kǭ’tõ
Ta kǭtiz laps jarā.
Ne lekštā sūŗi kǭ’timiži kandõs je’dspē’ḑõn.
kost pǟl vȱlda
pǭļaz kǭ’skõ
Suodāmī’ed ajīzt kǭŗiņ nī’emidi.
kǭŗal kǟ’dõ
Ta kāitsiz sūrdõ kaŗŗõ.
Ta lekš eņtš kǭŗaks Päpmä’ggõ.
Tämpõ ta lekš kaŗŗõl.
kǭrtõ pǟl nä’gțõ
Kǭrtõd attõ kuŗē rǭntõd.
rištīng kǭrõm
Ma kǭrõb siedā.
potīļt korktõ
Rǭgõd at ko’rgiļ.
Oksād at ko’rgiļ, ne ä’b palāt jõvīst.
kǭrandsidāmt pū’stõ
Kǭrandsidām u’m pū’dõz.
Dūoņig mȯiznikā mīž kǭrandõd ta’lro’vvõn, Pūoips eit rent kǭrandõdõks.
kǭrandt pū’stõ
Vā’ški u’m seļļi nemē kǭradkušt.
karrõ eitõ
ǭļaz kǭra
Knaššõ karrõ āndizt vanād kūzõpūd.
Alābõst ka sai knaššõ karrõ.
Ta lekš sūr kǭrõks immar.
lǭja kǭrõd
kǭ’pšõlt pi’ddõ
Pū kūor kopsūb pǟldõst jarā.
Lēba kopsūb i’lzõ.
Mǭ kopsub.
Mie’rrõ ta i’z lǟ’ jemīņ ku tūrskidi mi’ggõrtõm koppiļõks.
Nǟb sadām ǭraliži kǭpkidi.
Ne’i mēg si’z pigā vȯ’ļmõ eņtš viedām tijāks kōpikšõn.
Kis kopīkt ä’b ārmakst, se rubīļt ä’b sǭ.
Būoḑõ tuoi kōpõ.
Eņtš kōpõks ne āndõļtõbõd.
Koņtš mi’n silmad āt vāldiņ, seņtš sa siedā ä’d sǭ.
Ma lugīz rǭntõ kǭndstõ kǭndtõ sǭņõ.
sūrlǭja deņā kǭņtš
Koknit u’m kōnõsvīți.
Minā u’m seļļi rištīng, ku pa’n konkšõks vȯntsõ, la’z ma sǭgõ jālgad aldõst jarā.
kakš kannõ
kannõ kandõ
kǭnaks kandõ
kommi kui re’bbi
komerts ja’g
kǭmalõks rǭibõ
Kǭmal – kakš pi’vvõ ku’bsõ.
joudõ kǭ’ļõ
tagān kǭ’ļõ
Ta kǭ’ļiz lǟ’dõ.
Kaš kǭ’ļõb eņtš kīņtšidi, või at vizād.
kǭ’ļõ midāgõst tī’edõ
Sīejūs u’m kǭ’ļdõd veitantõ lețkīel elementidi.
Ta kǭ’ļõb suormõdõks.
Na’ggõrztõ kǭļõb veisõks.
Mis sa täs kōļkõd!
Ī’d kǭ’ļimizõks midēgõd ä’b lī.
Kolkst lekš kǟnga vastõ benkõ.
kolāz āiga
Ve’ž kolāstab, ne’i ku pāistab.
sidām ko’l
Ikš kǭ’l – kim ētamt; ikš ētam – kuolm kabālt, lugūb kuolm ka’llõ ī’d kõrd; kim kõrd u’m kǭ’l.
Kanā kǭkštõb, rīļõb
Koks ka sa tǭ’kst, ma ä’b lǟ’.
Koknit u’m seļļi vȱrdist tī’edõt, kus sõ’vvõ kīetizt; kōnõs vīți saitõ vȱrdõd sältõd ī’dõ ku’bbõ.
Koks ka ma pǟgiņd kä’dst u’m ki’zzõn.
Kǭjkõks u’m mīeldõ āndamõst si’zzõl.
Ta ko’gtiz, kui tā’giž bro’utšiji ja kui kīeriji.
Razā kǭ’gõb.
jarā kǭ’gõn, sangdõ ve’r
Ve’r kǭ’gõb.
Zaft kǭ’gõb vizāks.
Kui kōgõks tēg īetõ sīņõ?
Kanā kǭ’gštõb.
Ne pǭlizt tǟnda kōgiņim īedõ.
kōgiņ āiga je’dst
Ma tūndõb tǟnda kōgiņ.
Se u’m kōgiņ aigõ.
Ta u’m jõbā kōgim aigõ rujā.
Ma u’m je’llõn täsā kōgimt aigõ.
Ku sa äd sǭ i’ļ kogīļ!
Ta viedāb kōgi sīe tīe.
I’ļ sīe kōgiz āiga tämā võiž letkīeldõ ka järā oppõ.
Mǭ u’m ko’ggõrz.
Ta lekš kōgaz.
jo kōgaz
Tīedõ viltsīņtõb jo kōgaz.
Mēg rõkāndizmõ tikkiž kǭ’dva’isõ.
Siedā võib tī’edõ kǭ’dtiz.
kǭ’dštõb mõtkõz
Piški, piški rīst, kǭ’dti vȯ’llõ sizāl.
Ta ä’b kǭ’dšt i’ļ sīe.
kǭ’dskiņ tī’edõ tīedõ
Mī’ed ratstīzt kǭ’dratsliz.
jõvā kǭ’dpūoļi
kurā kǭ’dpūoļi
kǭ’dpūoļi klap
kǭdõkssadā āigast va’nnit
pie’rrõ kǭdõkstsa’ddõ āigastõ
kǭ’dõkssadā e’žmi
kǭ’dõkssa’ddõ āigastõ
Ta vȯstīz kǭ’dnädīļiz vāškiz.
kǭ’dõkskimdõ e’žmi
Ī’dsõ pitsõ kǭ’dlimi vȯ’llõ – munā.
Rǭžki villiz lānga tutkām te’i kǭ’dkȭrdiņ.
Pǟ u’m kǭ’dkȭrdiņ.
Tä’m pālka sai kǭ’dkȭrdastõt.
kǭ’dkȭrdali ǭ’rõn
Ne lekštõ je’ddõpē’ḑõn kǭ’diņ.
Kõuvõn seļļi sūr mustā ko’bbõr sǟ’l u’m.
kǭ’dāigasti skūol
kǭ’dāigastizt kursõd
Polākõz u’m jõvā kǭ’dāigasti.
mie’r kobūb
vȯ’llõ kobūb
Lēba nūzõb, kobūb i’lzõ.
Ku sa mingizt tīedõ lǟ’d tī’emõ, set knū’ošõd.
milītsõd knutā
Knutā u’m pūkabāl, sīekõks ma võib ra’bbõ ka.
Vāldiņ suoļmõ ä’b või suormõdõks knubīņtõ.
knubā nanā
Zīḑõd at knubā nanāks, saksā barōnõd ka.
Knoušõļ džindõb.
ra’j knõ’bbiļ
Kūrgõd lǟ’bõd knǭ’šõs.
Knopāndõks u’m pūolka’zzõn.
kno’ik leibõ ~ sūr kabāl leibõ
knoijõ – no kä’dkõks võib ra’bbõ
Jemā knoijiz eņtš polākõzt.
Kanā knǭbõb kukkiži, kärmiži.
Panād ja akūd ne’i ku tēḑi tapād kniukt ja kniukt pēgaldõks.
Võib ra’bbõ knipsõks i’ļ nanā, i’ļ vȱntsa.
Ma’g sizāldõst knī’ebõb ja pȯdūb.
Ta knī’ebõb kīndõdõks, suormõdõks mīnda.
Võib ka knäppõ leibõ sumāriņ, ne’i suormõdõks knäppõ ja pistõ sū’zõ eņtšõn; knäpūb ka midēgõst ainõ; ku u’m piški āina, kītõb, lambõd knäppõbõd ainõ.
Ta knäpūb eņtš a’bbiņi.
Pūošõd knäppõbõd neitsidi mūnda kõrd: või ne kuigist akkõbõd jū’rõ või ne kǭļõbõd nǟnidi.
Knäpīzmõ umāldkäbīdi.
Knäppimi u’m jemīņ ilmõ siedā pȯ’ddimizt.
Ažā, mis mä’ddõn si’gži lapstõn vȯ’ļ tī’emõst, se vȯ’ļ umāld ne käbād jarā knäppimi.
Ta knäpīkšõb, mǟngab immõrkouți.
knäpār sūolõ
knaššõmtõ tī’edõ
Seļļizt knaššõmt ta i’z ūo kunāid nǟnd.
Ta rõkāndõb knaššõ.
Tämpõ vȯ’ļ knašīstiz ka’ļdi.
knaš neitst
Ta u’m knaš ne’i ku bīlda.
knaš āiga
knaš pǟva
Ro’vz vȯ’dlõbõd knaššõ aigõ.
knaš rǭ’
Ma knappõ set sai kǟngad jalgõ, ku mi’nnõn vȯ’ļ a’ilõmõst.
Rǭ’ knapīz jarā.
knap rǭ’kõks
Mi’nnõn u’m paldiņ knappõ rǭ’kõks, sīepierāst ku mi’nnõn u’m paldiņ kūoḑõn pǟgiņ maksīdi.
Ǭ’rõnd at knappõd.
Mi’n ǭ’rõnd at knappõks īenõd.
Knap võib vȱlda se, mis ä’b täud mi’n kä’ddõ.
Klutš pǟl lǭ’gstõb pūḑi pīentõks.
Štork klȭrõb immõrgouți pi’ds ga’isõ.
kīeldõ klõkšõ
vi’zzõ klõkšõ
ūd rentsǟdimiz klõkšimi
Ga’is klǭrõb, pīlad ka’ddõbõd jarā.
Ikš klopūb uks tagān.
Ta klopīz jālgaks vastõ pȭrandtõ.
Sidām klopūb.
pȭrandla’gtõbt kloppõ
Kanā klokšūb.
Ta sīetõb sigān klijḑi.
Ta sīetõb si’ggõ klijādõks.
klīstõrtõb vi’zzõ rīstõ
Tūļ klobārtõb ukstā.
ēņtšta klīerõ
Ne klīerizt ēņtšta.
Rištīng klī’edžõb.
klī’ḑõb – piekslõb, kǟ’b immõrgouți
Ma klibūb mȯ’lmõd jālgad pǟlõ.
Ra’j klibūb.
vanā kleppõr – kīen jālgad akkõbõd kuskiz tagān
I’bbi klepīz vastõ jūrtõ.
klekūb midāgõst
jarā klektõd
Ma klēibõb papīer vi’zzõ.
kle’ddõrtõb immõrgouți
ambõd kle’bžõbõd
Lä’b kläbīkšõb, tūļ tǟnda kläbīkšõb.
Klaufal pī’liz pīel jūs klink immõr.
Lē’ḑi klaštūb suormõdõks.
Ä’b ta lu’g, ta set klaštūb.
Klapārd pa’ņ nī’emõn ka’ggõlõ.
sūdõ klapārtõ
Ta klapārtõb, ä’b tī’e riktig tīedõ, rõkāndõb un klapārtõb.
kǭ’dpūoļi klap
kuolmpūoļi klap
Klanūb amā rumpõks või pǟkõks.
pǟdõ kla’nnõ
vi’zzõ klāmbartõ
klakšīņtõb kīelkõks
klāmbariz pānda
klāmbard si’zzõl ~ klāmbard va’izõ
klagīņtõb immõrkouți
Ma kizūb si’n kä’dst ainõ eņtš pierāst.
Sīen sai jū’rõ druktõd ki’zdõd mõtkõks tekst.
Vǟnta aprink jū’ondiji Šmitmaņ irgõn ki’zlõ tǟnda.
Lapst kīvõbõd.
ki’vlimi rānda
kivīdtungiļi kouvõ
Õpkõn at ki’vgõd.
kīvõ nustõ
kīvõ vie’ddõ
Alā kiuž mīnda!
vastõlikkimiz ki’v
ne’i ku ki’v sidām pǟl
kivīdi murdõ
kivīdi pouktõ
I’zt jetāt ki’v ki’v pǟlõ.
Kivīd räukõbõd.
Siedā kiužimizt u’m mūrdamõst.
kiužiji läpš
Pi’ņ ki’uņõb eņtšõks.
Se kīukõb, kīen ki’bḑi u’m.
Ma tī’eb kittõb pūḑi.
Kittõb u’m se, mis ma kütan.
Ta kitūb lä’b rūtõd vi’zzõ.
ǭ’jõ kittõ
Ma si’nnõn kitāb!
jarā kittõ
rǭ’gidi kittõ
tēgaļi kittõ
tõrrõ kittõ
Ta kitāb sōna jarā.
Roudõ sa panād tu’llõ ja kitād punīzõks.
Kittõd jarā, si’z ta ȭgõb.
Pǟva kitāb, u’m lǟ’mõst vǭŗõ!
A’ž ne’i kitsāstiz vȯ’ļ lēbaks, kus si’z võiž vȱlda mingizt rikūzt.
kitsāz a’m
kitsõd rūimõd
kītõks ja o’v
tā’giž kītõ
ulzõ kītõ
vastõ kītõ
ä’b kīt ä’b kuijõ, ä’b kažīzt
ä’b kīt ä’b mustõ, ä’b valdõ
Ma kīt, ma tīedab, ku ro’vzt tǟnda nutīzt ka Dēvit jǭraks.
Sa kītõd tä’mmõn sū’zõ.
Ta pǟgiņ kītõb.
Ta kītiz ēņtšta kovālõks.
Pu’nni kik katūks pǟl – se kītõb tu’lka’jjõ.
Ta kitkūb na’ggiri.
Tu’ļ īrgõb kistõ.
Tu’ļ kistūb.
Tä’m ārmaztimi pakānd kistīz.
tūlda kistāntõ
kalkõ kistāntõ
jūomiznälgõ kistāntõ
u’lzõ kistāntõ
võlgõ kistāntõ
Mī’ed a’ilizt mõtsõ kistāntõm.
Tu’l kistāntõb jarā vie’dkõks.
Ro’vzt loptīzt kistāntimizt.
Ro’vzt sait kistāntimizõks tuoimõl.
kä’dst kīskõ
ibūkši kīskõ
nīņi kīskõ
jarā kīskõ
kațki kīskõ
lǭigi kīskõ
ulzõ kīskõ
Kalāmī’ed i’zt võitõ jettõ touvõ kä’ddõ eņtš tõurõd võrgõd jarā kīstõbõks.
Või sa tǭ’d mīnda lǭigi kīskõ?
Pi’ņ kīskiz mīnda bikšõraigāst
Ta kīskõb tegīž ibūkši eņtšõn.
Kīskõb ne’i, ku kǭrad lǟ’bõd pi’ds ga’isõ.
kīskõ i’lzõ
Sīe atmatā kīskiz i’lzõ.
ikštäuž, kis
kīend siegāst ka tēg ūot kutstõd
kirrõsīlmaks ra’bbõ
Kik kīrgastõb.
kīrazt keijõ
kirrõks ra’dļõ
kīrsõ kǟ’dõ
ki’rrõ sõ’vvõ
Ki’r pȯdūb.
kilgõ kippõ
I’bbi kipūb.
Kip tā’giž!
je’ddõpē’ḑõn kippõ
kipīļõks lǭjast vietā eitõ
Mǭdõ kipīļtiz lä’bḑõks pa rǭziņ, la’z ta vȯlkõ pī’emdõ.
Kipīņtõb ibīztõ tā’giž.
Kīndõd knaššõ ēdrikšõbõd.
Mustā verm u’m kīndõd allõ.
Sūrd kīndõd attõ ne’i ku kuļļõn.
Ma u’m tä’m kīndõd va’isõ; sūormõd ne’i vizās ä’b pidāt.
Ta pidāb sīnda eņtš kīndõdõks.
Sa ūod tikkiž eņtš kīndõdõks ku’bbõ kīskõn, mis si’nnõn u’m.
a’lli kiņņõ
A’ž mi’nnõn kīlmabõd kädūd ja tulāb tu’bbõ, si’z suormtutkāmõd pȯ’ddõbõd, si’z kīņḑõltõb, sūormõd kīņḑõltõbõd.
Ku lǟ’b ma’ggõm, si’z ä’b või räukõ, ku tu’ļļizt kīņḑõld kitābõd siļmi, tī’ebõd sīlman slikțõ.
Kīņḑõld vīerõbõd.
Kīņḑõld jūokšõbõd nemē ilgõ lapsõn.
Kīņḑõld jūokšõbõd ne’i ku õvā ve’ž, upāndõb kīņḑõld si’zzõl jarā.
Ta lǟ’b ǭrastiz kinō.
Āigiz immõr kīndõrpū, se u’m kīndõr pitkit.
Ma rabīz eņtš kīndõrbū jarā.
Mi’nnõn u’m ikš kindõdpǭr.
Ta kīndab mǭdõ, tī’eb mǭ pī’emdõks.
Ta kīndab na’ggiri, ajāb dū’obõd i’lzõ.
kīndazt (~ kindidi) ku’ddõ
vāldad kindõdõks jū’rõ lǟ’dõ
kimpõ īedõ
kimpõ pānda
kimpõ sǭdõ
kimpsõ vȱlda
Ma ei kimpõ, īeb ne’i ku vi’zzõ, ä’b sǭ vāldiņ.
Ma panāb si’n kimpõ.
Ma ei si’nkõks kimpõ, mēg rīdļõm.
nemē kimpõks i’ļļõ võttõd
puțkõd kimp, ikš buket
kimīļ i’bbi
Lǟ’b kīļta.
u’m kīļta, ī’d kilg pǟl.
kīļta laintõ
kīļta tūldõ
Kolhoznikād lu’g u’m ka’zzõn kūdkȭrdalistiz, kolhoz ve’jmi – kimkȭrdalistiz.
Kīļpõd ta ildīņ ētiz mie’rrõ tā’giž.
vi’zzõ kīļõ
Ta magūb set kiļļizõl.
Ī’ds vakās u’m vȯnd kim kiļmõ.
Kiļmõks āigiz ka jo’vḑi ja tie’rrõ.
lǟ’dõ pi’ds kiļgiztriekkõ
Se ažā i’z lǟ’ õigizõ kūožõ, se lekš kiļgiztriekkõ.
kiļgi tubā
mi’n kiļgi
kakš kīlta – jõvā ja kurā
Kīer jõvā kilg pǟl!
Sīe ažān at kakš kīlta.
Jei kīļaztõb.
kīļaz jei
kīļaz ki’v
kuo’ig kīļ
Kīļõn pǟlõ tu’lbõd va’dmõld.
pūstõ kīļ
roudi kīļ
Kīļõ võib a’jjõ sizzõl, si’z lǭ’gõb kațki, ku attõ seļļizt pūd, mis ä’b lǭ’gõtõ.
Kīļ ka võib vȱlda sǟl, kus ajāmõst u’m sizzõl, la’z nustāg jo’vtõb kȭr ju i’lzõ jo’vtõb ki’vvõn.
Ajāb kīļ si’zzõl, la’z ta riktig pīlõg.
Pǟgiņ kȭrdidi u’m, ku kīļ sadāb ulzõ.
Panāb kīļ va’izõ, la’z tēg īegõd kõzīzõks.
perīmī’ed va’ildõst ulzõvēļdõd kīltard
jarā kī’lõ
Ne nīe’mõd attõ kī’ldõb.
kilmõnd na’ggõrd
jeiõ kilmõ
kangtõks kilmõ
kūoḑizõks kilmõ
vi’zzõ kilmõ
jarā kilmõn ne’i ku kringiļ (~ siļk)
Mie’r kīlmab vi’zzõ.
Mi’nnõn kīlmabõd kädūd.
Kīlmatõks vȯlks tä’m võttõn.
Ma u’m kīlmatõn ēņtšta.
Alā kīlmat ēntšta!
Lä’b kīlmatõb vi’zzõ, sǟ’l kuņštnikā tǟ’tõb nēḑi rūožidi.
kīlma āiga
kīlma rištīng
Mi’nnõn u’m kīlma.
Āiga īeb kīlmaks.
U’m ne’i kīlma, ku u’m dõ’ŗžõmõst.
Kädūd ne’i je’n kīlmad ne’i ku mirīņõn.
Kädūd, ne attõ kīlmad ne’i ku jeikabāld, ne’i ku jarā kilmõnd.
Ku lǟ’b vie’d si’zzõl pie’zzõm, si’z u’m kīlma ne’i ku rōda; ku jūob, u’m kīlma ne’i ku jei.
rǭžki kilmõ sǭdõ
Ma u’m sǭnd kilmõ.
Kīlma pī’lõb.
Kīlma ä’b vēļ lǟ’dõ je’ddõpē’ḑõn.
Līb kilmõ.
Uksõst tulāb kīlma.
Kīlmaks ä’b lǟ’ je’ddõpē’ḑõn.
killõld sūr
Ma kūliz ki’llõm loulõ.
Blek kilūb, ku tǟnda pieksāb, klopūb, dõ’ržtõb.
mǭ si’zzõl killõ
Izā kīlab.
Ma kīliz.
Ma kīlab ka’ggiŗi nurmõ, borkini dū’obõ.
Stalte u’m kȭlbatõn jõvīst ki’llijiži sõņdi.
Ta lekš jarā mi’n kilgstõ.
kilgstõ vaņtlõ
kilgstõ tieutõ sǭdõ
uks kilgsõ
Ta istāb mi’n kilgsõ.
Pī’l mi’n kilgsõ!
Ta magūb mi’n kilgsõ.
jõ’vvõl kilgõl
ku’rrõl kilgõl
Istā mi’n jõ’vvõl kilgõl.
kilgõl pānda
Ta istīz uks kilgõ.
kilgõ kippõ
kilgõ vȯidõ
Ta mūrdiz kilglū kațki.
Ānda tuoizõn pierz, sit ī’ž leb kilglūd.
Kīela ki’ldziņtõb.
ki’ldzi ēļ
kildzi kīela
ki’ldzi ēļ
kīldidi kuoŗŗõ
Kus pūdõ ra’dļõb, sǟ’l kīldõd pu’ddõbõd.
Kīlavakā pa’ņ kieudkõks ka’ggõlõ.
Muskāntõd kilāstõbõd eņtš instrumentõd ku’bbõ.
kilās kǟ’dõ
mȭkõd kilāndõks
kutsõmõt kilāli
Mingi kīla, seļļi vīļa.
kī’lõks võttõ
mingiz ažā je’dstõ kī’lõks andõ
Ma āndab eņtš pǟ kī’lõ.
Ma ä’b tǭ, ku ta lǟ’b mi’n nītõ nī’emidi kaitsõm; si’z ma võtāb ne nī’emõd, ajāb eņtš taļļõ ja āndab tä’mmõn nī’emõd tā’giž set si’z, ku ta u’m maksõn i’ļ sīe; nī’emõd at kī’lõks võttõd ja ne nīe’mõd attõ kī’ldõb.
ki’l ... ki’l
ki’l ne’i ... ki’l ne’i
Ki’l ta tulāb.
ki’l vȱlda
Mä’ddõn u’m ki’l.
Sīe lillõn u’m jõvā ki’l.
Ta kīkšõb, ku tuoizõn lǟ’b ki’bḑõ.
Ta kīkõrtõb kīkõrõks.
mǭ’zõ kikkõ
tijāld kikkõm īedõ
Mīez kikūb lōdan allõ.
Ta lekš kikkõs je’ddõpē’ḑõn.
Kikūb, pi’vtäudkõks võtāb ja sidāb vi’zzõ piškīz kušt.
nī’emõ kikīm
nī’emõ kikmõ pānda
e’žmi kikīd āiga
tuoi kikīd āiga
Kikīd at seļļi nemē pi’v, vāldad; lī’edõd kazābõd vie’d pǟl, ja ne ēdrõmõd kazābõd vie’d pǟl ī’ž, se jūr u’m vie’d sizāl.
Kis tǟnda ki’ggõrtõb?
kik a’bbõnd
kik krūonõ
je’dmõl kikīdi
punīzt kikkõ katūksõ laskõ
Kikkõn attõ kāndõkst.
Pu’nni kik u’m (~ lōlab) katūks pǟl – se si’z u’m tu’lka’j.
Kikīd kīrgastõbõd, līb mūdõsu’ggõ aigõ.
Ku u’m kie’v, si’z u’m kie’vtõmõst.
jo kievāmstiz
Tä’mmõn lǟ’b jegā tīe kievāmstiz.
kievām ke’ž – seļļi, kis tuoizõn ä’b ra’b
kievām mēļ – kis ä’b ūo riktig kovāl, rõk lǟ’b ä’briktig
kievām, sieldõ pǟ – kīen aššõ īeb pǟ’zõ
kievām, ī’dkõrdi tīe
ne’i kievām ne’i ku tijā pǟki
kievādi āiga
kievād u’m jūs
Kīeta kie’ddõrtõb, mits kȭrdali ta u’m, mits kõrdõ at ī’dsku’bsõ.
Vanā andõn polākõn kieudleņtšõks.
Sūr kūoršnõg allõ jegās tū’rsõ vȯ’ļ kīetõbkūož.
Ta kīertõb daņtšõ.
Jo’ug tī’eb kīerõmidi.
ambidi kīerõ
kīerõ vie’dst ulzõ
ǭ’rõnd kīeriz vie’dstõ ulzõ
Ta kīeriz eņtš sīlmad jarā
Lānga kīerõb ku’bbõ.
kiļļizõl, ma’g pǟl, sǟlga pǟl kīerõ
tā’giž kīerõ
Ta ko’gtiz, kui tā’giž bro’utšiji ja kui kīeriji.
jarā kīerõ
jarā kīerõ
Ta mittõ midēgõst i’z tī’e, set kīerliz munt siegās.
kīerlimi jo’ug
E’ḑḑizt kīedõdõn vȯ’ļ ī’tiz kīer, ta’ggizt kīedõdõn tegīž tuoistiz kīer.
Kīerõd lekštõ si’zzõlpē’ḑõn vadā sū pūol ja vadā tībõd jūsõ ve’l vȯ’ļtõ īerõd.
Mits kīerdõ attõ ku’bsõ.
lānga kierā
kie’rrõ vi’jjõ ~ kie’rrõ vändõ
kie’rrõ tõmbõ ~ kie’rrõ vie’ddõ
kierdi jūokš
kierdi ažā
Ma sai kierdiz tīet.
kierdi nemē nõ’ggõl
Kierdi ta võib vȱlda tīe pǟlõ, kierdid sūormõd.
Ma īeb tagān, ku ma ä’b ūo ne’i kierdi.
kierdim kui
Neitški kierdõ jūokšiz kuodāj.
kīeri ki’zzimi
Se mõtsā u’m kīeltõks allõ.
kīeltõd vīļa
kīelli ki’zzimi
Ne kīeldizt võttõ uskõ vastõ.
Izā kīeldiz lǟ’dõ.
eņtš sīdõ (jarā) kīeldõ
Tä’mmõn kīeldandõks u’m.
Mi’n vanātǭți vȯ’ļ kīelamīez.
Mis kīelaāigal?
Kīela u’m je’dsõ.
Kīela īeb tagān.
Mits u’m kīela?
Kīela pī’lõb.
kīeb ne’i ku sandrok
Na’ggõrd kīebõd pī’emdõks.
Padā kīeb.
Kīeta kie’ddõrtõb, mits kȭrdali ta u’m, mits kõrdõ at ī’dsku’bsõ.
ve’l kīebimstiz
kīebi āiga
Kīebi võib vȱlda mingi vīžkimdõ grǭdõ.
Mi’nnõn u’m kīebi.
Jǭ’tõb vȯ’ltõ, zaftõ, la’z võtāg, viedāg kīebiz ulzõ.
Kōva kidūd mǭ si’zzõl!
Kidīņțõb ne’i, ku siļki rakāndõb.
Ku u’m kațki, ki’bžõb, pȯdūb
Kidūb lešti.
ki’bḑistiz itkõ
ki’bḑõ lǟ’dõ
ki’bḑi tīe
ki’bḑid āinad
Ne’i ki’bḑi ne’i ku zäp.
ki’bḑi so’v
Ne’i ki’bḑi ne’i ku sinep, kitāb kurkõ.
Mi’nnõn u’m ki’bḑi.
Tä’mmõn vȯ’ļ ne’i ki’bḑi, ku ta kīskiz eņtš ibūkši.
jõvā ke’ž
kurā ke’ž
vȯndzi ke’ž
kä’d tutkāmõs
kädūd jū’rõ pānda
kädūd ku’bbõ pānda
kätā nustõ
kīndidi kä’ddõ pānda
kä’dkõks eitõ
ke’žži jū’rõ pānda
ke’žži la’gtõ
ke’žži pū’dõks pie’zzõ
ke’žži pi’ddõ ripsõ
eņtš kä’ds pi’ddõ
i’ļ kä’d
Ke’ž tä’mmõn u’m kil vizā – ku panāb, si’z attõ sīlmad ullõ.
Ke’ž ä’b vēļ je’llõ.
Ke’ž ä’b kūl.
Ta u’m mi’n jõvā ke’ž.
Ne tu’ļtõ, kädūd ī’dsku’bsõ.
Ma pidāb sīnda kä’dstõ vizās.
Mi’n kädūd at ne’i ku vi’zzõ si’dtõd.
Kädūd sõ’vlõbõd – si’z ma tǭ’b tuoizõn ra’bbõ.
Pa’n kädūd kilgõ!
Ta pa’ņ kädūd tä’m kilgõ – si’z ta jõvāks tǟnda pidāb.
Pa’n kädūd ku’bbõ, u’m jumālt pǭlamõst!
Alā pa’n eņtš kä’d tuoiz kabātõ! – ku tǭ’d sa’lliz võttõ.
Ta u’m mi’n kä’d allõ si’z, ku minā u’m se tīedaji – kui ma panāb, ne’i ta tī’eb.
Tuoi u’m tä’m kä’d allõ, ta võtīz eņtš kä’d alā.
Amādõn i’z ūo i’bbi kä’d pierāst.
Se u’m mi’n kä’d pie’rrõ, seļļi tīe, mis lǟ’b.
Ta jelāb eņtš kä’d pǟl, eņtš pierāstõ.
Ta kāndab mīnda kädūd pǟl jõvāst mīelstõ.
Alā nustā eņtš kätā tä’m pierāst!
Alā nustā eņtš kätā tä’m vastõ, si’z ä’b lī jõvīst!
Ma pǭlab tä’m kätā – ku ma tǭ’b tǟnda nāizõks.
Se u’m tä’m kä’d tīe.
Ta mūrdab eņtš ke’žži, ta u’m kõ’zzi.
Ma sai rǭntõ kä’ddõ.
Ma sai sīe neitst eņtš kä’ddõ.
Ta pidāb sīe eņtš kä’dsõ eņtš perīz tutkām sǭņõ.
Ta u’m kädūd-jālgadõks sīen vastõ.
Kēvõn u’m vārza.
Kešīļtõb vie’d sizāld ulzõ kešīļõks.
kesti pū
Lāmbazt kerīkšiz keržrōdaks.
Ke’ržõb mingiz rīst sizāl.
kērtamizõ vīdõ
Ta mīnda kērtab rǭ’kõks.
Kuŗē kērtiz pästājizt.
Sä, kerk, si’nnõn luiz ambõ, ānda mi’nnõn tieroudiz ambõ!
Mi’nnõn lōlabõd kērkõd pǟsõ.
ibūkši kerīkšõ
lāmbazt kerīkšõ
kēravīț lūomi, kazāntimi ja ī’tiztimi
si’zzõl kēratõ
Ma kēratiz si’n i’lzõ.
kuolm tīedõ, mis āt kēratõbmašīnõks pǟgiņțõd
Līvõkēļi kērandõks (ulzõ arrõs 2 Matteus evangēliumõ ja 2 āigarǭntõzt) u’m kēratõd idālīvõd kīelsõ.
kǭ’dkõrdi kēraltimi
Linālōdad vȯ’ļtõ ne’i kērabizt.
Lu’m, razā kepūb ku’bbõ.
kepūb nemē sitā
kerrõ kēratõ
Amā sūr tīe vȯ’ļ amād āigalī’edõ si’zzõlpandõb kērad mašīnõks matritsõd pǟlõ kēratimi.
Rubīņtõb ulzõ kēridi.
Jatkā ī’žkiz sa’d āigal keppiz liegā ārdiņ vȯ’ļ lǟlam.
Jaņī keņžlõb Marīks.
Neitsõd keņžlõbõd pūošõdõks.
Ta lekš (~ ne lekštā) keņžlõm.
Ne’i kōgizt keņžlimizt ma ä’b kāndat.
Tī’em ī’d keņžlimiz!
Kengšepād at vȯnnõd Tsä’lmõt jo’ugs.
Kēngõb – panāb jālgad vi’zzõ.
Võib kengõ sǭpkidi, kengi, pastāļi, vīžḑi jalgõ.
Ūoņdžõl kēngõb jālgad vi’zzõ, ȭ’dõn pästāb mǭ’zõ.
Pi’ds kīļazt jeiõ vȯ’ļ lǟlamstiz kǟ’dõ, si’z sai kengdõd pastāl alā ve’l seļļi jeipastāl.
kengmidi vȯstõ
Ta vȯstīz eņtšõn ūd kengmõd.
Ta vȯstīz eņtšõn ūži kengmidi.
ibūkši kemmõ
Tä’mmõn u’m knaš kē’mi.
Sa kēļštõd tūoizta.
līvõ kēļimõd
li’bḑi kēļ
pī’emdi kēļ
pitkā kēļ
slikți kēļ
va’imi kēļ
kēļ ne’i ku tȭla
kīeldõ kastõ
kīeldõ pieksõ
eņtš kīeldõ vǭļikšõ
Kēļ kǟ’b aššõ – kierdõ rõkāndõb.
Kēļ kūjõb jarā rõkāndõs.
Kēļ u’m jarā vä’zzõn.
Pidā eņtš kīeldõ!
Kēļ sõ’vlõb – pa je’nnõks rõkāndõb.
Pī’emdi kēļ – rõk ä’b ūo sieldõ, ne’i ku pūoltūorõz.
Pitkā kēļ u’m, ku tūoizta na’grõb.
Vȱida eņts kīel ambõd tagān! – ku u’m vȱidamõst tǟnda, algõ ta rõkāndõg.
Alā sa eņtš kīeldõ ku’ltõ!
Se u’m mi’n kīel pǟl – sīemnāiga või rõk.
Se sõnā u’m mi’n kīel tutkāmõs.
līvõ kēļ
Kēļ u’m jarā ka’ddõn.
Tä’mmõn u’m saksā kēļ sūsõ.
Mēg i’z līedam ī’tizt kīeldõ: ä’b võimõ ku’bbõ rõkāndõ.
kāndla kēļ
plint| kēļ
Kēk vȯ’ļ pīenti rõkāndimi, kis tǭ’ž pīenistiz vä’ggi rõkāndõ.
kakš keijõ
Kēja u’m seļļi kȭr.
Duņtš sǭb kēja pǟl keijdõd va’imizõks.
Nimmõz ī’dtõb raigā kejāks.
Ku kurā kä’dkõks akūb, si’z ta u’m keir.
Mi’n vaņīmi tidār ka u’m keir.
Ma keijõb kīrazt.
Ma keijiz keijõks.
Kējõb kirridi un duņtšidi.
glǭz kefīrõ
Kaņkizt käukšõbõd.
Pȯrzõd käukšõbõd.
ibīztõ, lapstā kǟ’tõ
käskīdi andõ
kä’rzi kīlma
kä’rzi kūja
kä’rzi tu’ļ
Ta ī’žeņtšõks käpārtõb immõrkouți.
Kanā kǟrgastõb, tǭ’b sīedõ.
U’m tǭlapōkandõks – pūd kärīkšõbõd.
mõltsi kärmi
Kärmiži ajād pǟ’zõ, tǭ’d kītõ, mis ä’b ūo.
Ta ä’b tī’e mittõ kärmizõn vi’ggõ.
Mingi kärmi sīnda jāmstiz?
mustā kärmiz|akkiji
ǭ’gi kärmiz|akkiji
ǭļaz kärmizsēņ
pu’nni kärmizsēņ
vālda kärmizsēņ
Ta kǟrnõb, tī’eb, mis ä’b ūo vǟrts.
Kǟrpa mūrdiz tikkiž Nikā kanād.
käppõ i’mmõ
käpād pǟl sa’ddõ
Sa ūod tä’m käpā allõ.
Ta panāb käpā pǟlõ ja pīkstõb mǭ’zõ.
Keng kǟngad jalgõ!
Ma tǭ’b vȯstõ ūži kengi. ~ Ma tǭ’b vȯstõ ūd kǟngad.
Ta ä’b mūošta, ta set kämpiļțõb.
Spūok seļļi kǟ’mõrz u’m.
Set kǟ’mõrtõd.
Seļļi ažā u’m jarā kǟ’mõrtõd, u’m irm.
Kilās kūlõb ro’v kä’llõ.
Vǟ’rõd kǟkšõbõd.
kä’dvaŗž – a’bbõ sǭņ
Ta mūrdiz kä’dvard kațki.
Kä’dvaŗž, ta ä’b ūo jū’rõ umbõltõd.
Attõ seļļizt kä’dvārdõd, mis viedāb kīndõrbūst sǭņõ, la’z vȯlkõ jo lem, a’ž ä’b ūo seļļi jak.
Naizõn vȯnd sūr jūŗšti vežā kä’dvardõl.
kädst kä’ddõ
ī’dst kä’dst tuoizõ
kä’dst jarā lǟ’dõ
Kīen kä’dst sa said sīe rǭntõ?
Lešti ve’jjõm vadāks līvlizt vȯ’ļļid oppõnd sǭrlizt kä’dst.
pǟva kä’ds istõ
Si’n rǭntõz u’m mi’n kä’ds.
Kīlaāiga u’m kä’dsõ.
Ta pa’ņ tikkiž ažād kä’dpierrõ.
Amād tīeažād at mi’nnõn kä’dpierāst.
kǟ’dõ kui sukādõks
kǟ’mõ pānda
kilās kǟ’dõ
pi’ds kīeta kǟ’dõ
skūolsõ kǟ’dõ
tagān kǟ’dõ
Läpš īrgõb kǟ’dõ
Ta ke’i mä’d jūs.
Ta kǟ’b kä’dstõ kä’ddõ: ikš sīnda mīļiņțõb, tuoi mīļiņțõb.
Ta kǟ’b ne’i ku kīela, ä’b kunāgõst īe paikõl.
kä’dkuorrõl jū’odõ
kä’dkuorrõl kǟ’dõ
Kä’dkuorrõl ne võikstõ pǟgiņ kāndidi ulzõ murdõ.
Rǭntõd ä’b ūotõ amād interesentliztõn kä’ddõsǭdõb.
kä’ddõmaksāmiz pǟvad
Rǭntõz u’m andtõd mi’n kä’ddõ.
Sa eid zōldatõd kä’ddõ.
Mikīļ istīz pǟva kä’ddõ.
kä’ddõ võttõ
kä’ddõ andõ
kä’ddõ maksõ
kä’ddõ sǭdõ
Ma võtāb tä’m kä’ddõ.
Ma võtīz sīe tīe kä’ddõ.
Pi’ņ sǭb tī’edõd kä’ddõ.
i’lzõ käbīņțõ
Rattõd ra’j vȯ’l seļļi, mis võiž käbīņțõ rattõd reinõd pǟlõ.
Nī’emõn at käbād.
kažīzõks sǭdõ
ka’žži ne’i ku siļk
ka’žži ne’i ku vie’dstõ ulzõ võttõd
ne’i ka’žži ne’i ku kalā
Pǟ u’m ka’žži.
Ma võtāb rǭžkīški kažīstõ jū’rõ.
si’zzõl ka’zzõ
sūrõks ka’zzõ
vi’zzõ ka’zzõ
Paldīņ Tsä’lmõt jo’ug u’m vi’zzõ ka’zzõn.
Se kazāb ku sēņ: tämpõ ä’b ūo, mūpõ līb pūolkuijõn.
Vȭrõzlejā kazāb si’zzõl.
kazātõks, se mis u’m ka’zzõn
i’lzõ kazātõ
jõvīst kazātõd
Ta u’m kazātõn eņtš pūoga salājzõks.
sõnāvīļa kazāntimi
Se u’m sūr kazāmõks
jõva vīļa ka’z
Ta u’m pitkā ka’zzõks.
ka’zzõks tūlda
Sīest ä’b ūo mingizt ka’zzõ.
Padā sūoimõb kațļõ, ī’tiz mustād mȯ’lmõd.
Lānga u’m kațkīstõn.
kațki ī’edõ
kațki kīskõ
kațki lǟ’dõ
kațki murdõ
kațki ra’bbõ
Kieuž u’m kațki.
Märā pȯtkāstõn si’zzõl, un se pū u’m rištõ kațki un neku šnäu u’m mǭsõ.
kațkizt kädūd
kațki rīst
kațki sukā
kațkīz mȯļd jū’r īedõ
Kațki valūb.
Kațki ä’b kuost.
Kațkīz pǟl u’m pa’nmõst ainõ, la’z kuostāg tierrõks.
katūks ku’ļ
katūkst ra’bbõ
kǭ’dkiļgi katūks
Jelāmi u’m katūks allõ.
Je’llõn pa’ņ katūks pǟlõ.
ä’b ūo katūkst, mittõ pǟn vǭŗõ.
Katūksõst tulāb vī’mõ le’bbõ.
vi’zzõ kattõ
loudõ kattõ
lo’vvõ kattõ
Lu’m katāb mǭdõ.
Sa katsīņtõd umārztõ kä’ddõ sǭdõ.
ka’nnõ katkõ
lindõ katkõ
kǭridi katkõ
villõ katkõ
puțkidi katkõ
Mis sa mīnda katkūd!
Lānga katkāstiz.
katkāstõd
Lāmbaz katkāstiz kieud kațki.
Ta katkāstiz eņtš rīndadalīz jarā.
Ma katkāstõb pi’vkõks ainõ.
Jemā tī’eb kaštīmt.
Ta sīeb na’ggiri kaštīmõks.
Nemē kat lāngiz sīlmad je’dst.
Piški, piški neitst, sadā kattõ pǟlõ.
katkāndõd ki’lliji
Kašrattõd bro’utšõb je’ddõpē’ḑõn ī’dtõkabāl.
Mis kašpūoga mǟngab, se u’m īr nǭ’võ.
vī’ri kaškäpā
pǟgiņ kašīdi
Kaš pidāb pa jumālõks.
Kaš nūolõb käpā ja käpāks ēņtšta piezūb.
Kǟ’b nemē kaš immar tuļīz sandrok.
Kaš mǟngab īrõks.
Kaš piezūb siļmi, līb kilāro’vžti, ja kus pūol u’m tabār tutkām, sǟldõ pūoldõ tu’lbõd.
Kis se lǟ’b kaš pierāst ka’llõ ve’jjõm.
Mä’d va’isõ u’m mustā kaš – si’z ä’b ūo jõvā mēļ ī’dtuoizõn vast ī’dttūoizta.
Ūoņdžõl līb kastūgt.
Jālgad sait kastūgõks kažīzõks.
Ta kastāb puțkidi.
Ma kastāb puțkidi vie’dkõks.
Leibõ u’m kastāmõst, ku panāb kukkiļi ǭ’jõ: si’z naizpūoļi tī’eb kädūd kažīzõks un tī’eb tazīzõks se kukīļ.
Agā leibõ kastāb si’z tegīž kä’dkõks, ku ulzõ võtāb: panāb benk pǟlõ, si’z kastāb ja ǭ’rõn la’gtõb pǟlõ, si’z kūor u’m pī’emdi.
Ta kastīz jālgad kažīzõks.
Alā kast eņtš ǭ’rõnd.
Ma kastāb lēba razā si’zzõl.
Kas sa lǟ’d?
Ma kasīņțõb si’ggõ duņtšõks, la’z ta īegõ knaš, pū’dõz.
Kasīņțõb, kīndõdõks kīskõb jo vizāstiz.
kaŗŗõl lē’mi
sūŗ kartõks
Ma kārtab.
Ma kārtab ne’i ku tūlda.
Ma kārtab tä’mstõ ne’i ku tu’lstõ.
Minā rǭz kārtiz sīest ēsti literatūrõst.
Kunāid ä’b ūo jemīņ kārtamõst ukkõ lē’mizõst, pūtõksõst ja nǟlgast.
Ta kārtab lǟ’dõ.
Ta kārtiz siedā tī’edõ.
kārtabi rištīng
Se u’m kārtabi kūož.
vīlad karš
ibīz karš
villõ karšõ
ibīzt karšõ
Kāršõb kāršõks.
Karnõd ǭrastiz tu’lbõd kuo’d le’žgõl.
Kus māita, sǟ’l karnõd.
Karnõd ourõbõd krǟ-krǟ.
Ta karīņțiz ēņtšta mi’nnõn ka’ggõlõ, ne’i ku ta mi’nnõn u’m pa lǟlamõks.
Ǭ’rõnd karīņțõbõd käpsõ.
Rištīng īeb karīņțõm.
Ta kārgiz i’lzõ.
Kõps kārgiz je’dspē’ḑõn mõtsõ.
Või si’z pǟva ä’b karg ūoņdžõl idāst?
Päva kārgõb, ku nūzõb.
Pi’ņ kārgõb.
Pi’ņ kārgiz mī’en jalgõ.
roudõ kārgastõ
ēņtšta kārgastõ
Sport kārgastõb.
Puțkõz kārdõb.
ka’rdid kädūd
ka’rdi pīnda
ka’rdi ēļ
ka’rdi mie’r
ka’rdi rištīng
ka’rdi tūļ
kardi paņ
kardõ ī’edõ
Ta rabīz uks kārdaks.
äbjõvā kard
Tubās u’m kuorbõn kard.
lǟlam kard
ma’gḑi kard
Tūoimkizõn u’m lǟlam kard.
Ma tūndõb knaššõ kardõ.
Minā vȯ’ļļi kaprīz.
Lǟ’ks kappiļtõ mǭdõ. ~ Piḑīks kappiļțõm mǭdõ.
Vanāst ūdtõ mǭdõ te’i kappiļõks.
Se u’m seļļi kappiļ, grūoipkappiļ, missõks tīeb grūoipõ, kappiļtõb mȯļdõ.
Vikātõ kapīņțõb, rabūb vastõ, al u’m vikāt lakt, mis pǟl pidāb vikāt ja vazārõks rabūb, la’z vikāt tierā īegõ vȯitõks ja se vȯlks paŗīmstiz ī’edõb.
sǭb kaņtšikt
sǭb kaņtšikõks
Se pidīz sīe neitst kaņțšõ.
Sigād pierāst või nī’emõd pierāst kapīņțiz na’ggiri, bīetidi, te’i pīenõks nēḑi rōdaks.
Sigān u’m kapīņțõmõst pīenõks na’ggõrd.
Kaņț rǭz dēļõn ne aigād!
Ta kāņțõb tä’mmõn jū’rõ.
nēļakaņțlimi mīr, kus allõ jegās tūrsõ vȯ’ļ kīetõb kūož
Istā ra’j kaņț pǟl!
Sa valīzt vietā i’ļ glǭz kaņț.
Mä’d nīt u’m jo’ug kaņțš.
kummiš kaņțšõ
Kust kaņțõ mī’ed tēg ūot? ~ Kust kaņțšt mī’ed tēg ūot?
Tūļ u’m kīerõn mie’r kaņțõ.
Kaņmõd at seļļizt, mis at ne kāltsad, võibõd vȱlda ka vanād kīedõd.
Varīks vīž ī’d ka’ņkiz jedspē’ḑõn.
Kanā odõb ka’ņkiži.
kaņīpi kieuž
kaņīpidi kazātõ
Ne kaņīpõ sīemgõst te’itõ seļļizt kaņīpõd vȭita.
kandžõ tī’edõ
kangtõks īedõ
kangtõks kilmõ
Tämpõ vȯ’ļ kangtõ õvā.
kangti ǭ’rõn
Mǭ u’m kangti.
kangti õvā
Mūnda kõrd vȯ’ļ ne’i kangti õvā, ku vȯ’ļ vä’ggi lǟlam vie’ddõ va’ddõ.
kangti rištīng
kangpūḑi tī’edõ
Tūo kangpūd tu’bbõ!
nai kangku’d sizālõs
kāngazt ku’ddõ
kāngazt lūodõ
Kāngar nukā pǟl u’m jelūd.
Kikīd taplõbõd kāndõkstõks.
Kāndat ve’l!
Kāndatõmõt u’m, kīen ä’b ūo siedā võimizt kāndatõ.
ainõ, pūḑi, vietā, võrgidi kandõ
Ta kāndab mie’rrõ vietā.
Tēg ät võit siedā paldiņ kandõ.
Kanā kāndab.
Kanā lǟ’b kāndam.
Ta, kui pūnga vȱidaji, kāndiz, mis sīn sai pandõd si’zzõl.
Tä’mmõn u’m pǟgiņ kāndatimiži.
kāndatimizt kǭ’tõ
kāndatli rištīng
Kāndatli võib kāndatõ mis, ä’bmis – ta võib kāndatõ lǟlamt tīedõ, a’ž munt ro’vzt tǟnda na’grõbõd.
va’llõ kāndatõ
Tä’m ka’ggõl kāndatõb.
Ma ä’b või tǟnda sīlma tutkāmõs kandatõ.
Ta ä’b kāndat mīnda.
Ma ä’b või kāndatõ siedā nēmiztõ.
Ma ä’b või siedā kāndatõ.
Kui ma võiji siedā kāndatõ?
kāndamt kandõ
kāndamõks vȱlda
Ta lekš sūr kāndamõks sǟlgas.
Ku u’m jumāl pand kāndam alā, si’z u’m kāndamõst.
kāndidi murdõ
kanapǟ, kis ä’b kūl
Ku u’m kīlma, si’z u’m kanānǭ’gõ, seļļi va’imi.
kanākūļõd, kis ka’ņḑi kāndizt je’dspē’ḑõn
Kīlma ajāb kanālejā sälgõ.
kakš ka’nnõ
mitī’dtõ ka’nnõ
Ta u’m nemē kanā pakkiļis.
Ta pidāb ka’ņdi.
ä’b ūo mittõ kamājo’v ilpõ.
Kaļāj tagāb roudõ, rōdast tagāb a’žḑi.
Līb vī’mõ nemē kaļļõ.
Mi’nnõn at kāltsad bikšõd.
Ta kǟ’b kāltsas.
ne’i tȭlza veis nemē kālmadrōda
ku’bbi kālma
kalmõ lǟ’dõ
kālmaks irmtõ
kālmast urgõ
Tǟnda set kālma opātõb.
Ta u’m ī’d jālgaks kālmas jõvā.
Ta u’m jo kālma aigās, ta ä’b ūo rištīng kȭrdas.
Tuoizõn kōvab kalmõ, ī’ž sadāb sī’ezõ.
Ku sa slikțõ jelād mi’nkõks, sa vīd mīnda kalmõ.
knaš kālma
kālmidi tī’edõ
Rāndas kālkatsepļõ ä’b ūo.
Kālkaki’v, seļļi ku’dlimi ki’v
Kivīd āt kalkadõks ku’bbõ mīrtõd.
Vitūb vāldaks kālkaks.
Matkimiz pierāst kȭlbatizt kalešidi – klõkštõd kastīdi, mis vȯ’ļtõ siksnõdõks vi’zzõ si’dtõd rattõ ašīd aga rieggõ jǭlõkst pǟlõ.
kalāmī’e jelāmi
Tä’mstõ sai kalāmīez (~ ta ei kalāmī’ekõks).
Kalādēņõz, nēḑi u’m ǭrastiz, ma neiz Rīnda jo’ug aigās.
ka’ļḑi ve’jjõ
Ta jelāb nemē kalā vie’d sizāl.
Ka’llõ jemīņ ä’b ūo.
Sūolizt ka’llõ sǭb set tallõ.
Tämpõ u’m veitõ ka’ļḑi.
kakšsadā āigastõ
kǭ’dsadā āigast va’nnit
pie’rrõ kǭdtõsa’ddõ āigastõ
kǭ’dsadā e’žmi
Ma võtīz kakškõrdiz villiz lānga.
kakš kätā, laijõ
kǭ’d kä’dkõks, lǭjaks
kǭ’d perīmī’e pālkali
kǭ’d škērõd
Kǭ’dtõ laijõ ma i’z nǟ.
La’z se īegõ mä’d kǭ’d va’izõ.
Ma rabīz kakš kärmizt ī’d napsāks.
Ǟma jegā pǟva kakīdi ä’b ūd.
Kajāgõd set ouŗõbõd.
Mi’nnõn u’m ka’j.
Kui ka’j!
ka’jjõ tundõ
Ka’j i’ļ kǭ’tõt tīe āiga.
sūŗ ka’j
ka’jjõ kāndatõ
ka’jjõ tī’edõ
ēņtšta kaitsõ
Pi’ņ kāitsõb lambidi su’dstõ.
nī’emidi kaitsõ
Si’gžõ kāitsiz nī’emidi rugā pǟl.
Jegāikš lūomõz tabārõks kāitsõb kärmiži.
Pa’n midāgõd pǟ’zõ kaitsõks pǟva je’dst.
Vī nī’emõn kāinaltäud ainõ!
Serk u’m kāinalouk aldõst kațki.
Serkõn u’m kāinalouk a’lli kațki.
midēd kāinals kandõ
Ta kāimiz telegram.
kāimal jelājid pagānõd
kaikõ nä’gțõ
kāikaks ra’bbõ
Siedā ro’vztõn līji ka’idlõmõst.
kū’oḑõ kaibõ
Ma tīedab, kis mīnda kāibiz.
Läpš lǟ’b jemān kaibõm tuoiz pǟlõ.
i’ļ eņtš kaibõ
Kāibõb i’ļ eņtš lapst, va’ist at slikțõd lapst, agā kāibõb, ku pūoga u’m kougõn kuondõ ja ä’b tu’l vaņtlõm.
Kaibimizt āt õigizt.
Ma ä’b tǭ’ kaibijizõks vȱlda.
kaibõ nustõ
ka’ggõrzt killõ
ka’ggiri sīetõ
ka’ggõrdõks sīetõ
Ka’ggõlstēki pīkstõb.
Kǭŗapaint kāndiz ka’ggõlkuoțțõ.
Kǭŗapaint ke’i ka’ggõlkuoțțõks.
ka’ggõlt murdõ
ka’ggõlt vie’ntõ
eņtšõn ka’ggõl pǟlõ võttõ
mingizõn ka’ggõlõ langõ
ka’ggõlst jarā
Tä’m ka’ggõl kāndatõb.
Ta kīerõb si’n ka’ggõl kǭ’dkȭrdiņ.
Ta mūrdiz eņtš ka’ggõltõ – ei rujāks.
Ta jetīz sīe tīe mi’n ka’ggõlõ.
Ne sadābõd mi’n ka’ggõlõ (~ ka’ggõl pǟlõ).
Ta istāb mi’n ka’ggõl pǟlõ, mis ma võib tī’edõ.
Kaffe te’i nēšti kaffepu’bšti, jovīzt kaffemašīnõks.
Pigā jegās kǭrands vȯ’ļ kaffemašīn.
Mä’ddõn vȯ’ļ kaffejo’vtõb, sīekõks jovīz kaffezt.
Siedā kaffezt ve’l tīeb.
andõ kaḑīm
ka’ddõ siļmšti ~ ka’ddõ sīlmad je’dstõ
ka’ddõn rištīng
ka’ddõm lǟ’dõ
Kus ta kadīz?
Tǭmõd mä’d mõtsāst at ulzõ ka’ddõnd.
Kadīz ne’i ku mǭn alā.
Kadīz ne’i ku vie’d si’l sa’ddõn.
Ta kadūb jarā ne’i, ku ka’žži kūož īeb set tagān.
Se ažā u’m ne’i jarā ka’ddõn ne’i ku svinā tū’gõd (~ jõugõ) si’zzõl.
ka’ddimiz alā andõ
ka’d pierāst
ka’d mēļ
Mi’nnõn u’m ka’d mēļ.
aŗšt kabīnet
direktor kabīnet
ministõrd kabīnet
Ministõrd kabīnet u’m Lețmǭ vald vǭļikš agā vald kuordimi vāldatǟtaji.
ī’ž eņtš kabātstõ maksõ
Kabātõd attõ tūldõ tǟdõd, tūļ pū’gõb ulzõ.
Ma panāb kä’d kabātõ.
Ta tǟtab eņtš kabātidi.
Ta te’i kabātõd tijāks.
Ta nä’gțõb kabāts ru’iskõ.
Ka tämā tu’ļ.
lǟ’dõ kabāļiz
lekš kǭ’dõ kabālõ
Se vȯ’ļ kuolms kabāļis.
Ne’i ku rištīng jū’tõb.
lemmõd jū’tõd
Ma tulāb aŗšt jūstõ.
jutā sǟlga
Ma vȯ’ļ aŗšt jūs.
Ta jelāb kuodā projekt jūs.
jūsõ vȱlda
Ni u’m vȯnd lȭinagstāiga pigā jūsõ.
Līb ȭ’dõg jūsõ.
jūŗi a’jjõ
jūŗi kuoŗŗõ
jūŗi võttõ
jūŗšti rētš
jūr võtāmi
u’m kȭlbatõd jū’rõtǟ’tõkši kēratǟ’dõd pǟlõ ja allõ.
eņtš sõnād jū’rõ īedõ
Ma lǟ’b aŗšt jū’rõ.
Istā lōda jū’rõ!
Ta līndiz sēmḑa kouš jū’rõ.
Ta pū’stiz kädūd sīlmadǭ’rõn jū’rõ.
Ta akīz tīe jū’rõ.
Ta peļīz jõvā kopīk jū’rõ si’zzõltu’lmizõn kalāmī’e tīestõ.
jū’rõ pä’zzõ
jū’rõ võttõ
jū’rõ pānda
jū’rõ sǭdõ
jū’rõ vie’ddõ
jū’rõ võttõ
Rǭz u’m pe’ļļõmõst jū’rõ.
jū’rõ pa’llõ
jū’rõ vie’ddõ
a’ž ma tä’mmõn kuigõd pi’ddõz lǟ’dsõ pūtõb jū’rõ.
Jālga jūrmatiz jarā.
jūrmatõnõks īedõ
Ku rištīng u’m jūrmatõn, vä’zzõn, piekslõb ī’dõ pūolõ, tuoizõ pūolõ, lūoilõb ī’žeņtšõks.
Vīla u’m jurg, seļļi va’imi rǭz, vīla ä’b ūo ne’i pī’emdi.
Mingiz lambõn u’m seļļi jurg vīla.
Jurg lānga – seļļi jo ja’mdõ lānga.
Jupki u’m ilmõ kädūkši pitkā immarvõttõb naiztõn.
Jemā jūotõb lapstā.
Ma tǟnda jūotõb vȯ’lkõks.
Jūotimiz jūs u’m vajāg ti’nnõ.
Ma tǭ’b oppõ jūotimizt.
Paņ u’m jūotstõ vāldiņ.
Eņtš jūomizõks ta kǭ’tiz sīe kūož.
Tä’m jūs alz vȯ’ļ jūomi.
jūomiznǟlgas vȱlda
Mi’nnõn u’m jūomiznǟlga.
Ma tūndiz jūomiznälgõ.
kǭraz jūomnāiga – seļļi, mis ä’b ūo ma’gḑi, mis u’m vastõ
ma’gḑi jūomnāiga
ve’ggi jūomnāiga
Mie’rrõ u’m võtāmõst jūomnāiga īņõz.
Vāškizõn jūotõb jūomnaigõ.
Vāškizt jūotõb jūomnāigaks.
jū’ondmõd
Ma tǟnda jū’ondõb kä’dkõks.
Tuoi sīnda jū’ondõb pi’ds õigizt riekkõ.
jūontõ tī’edõ
jūontõ võttõ
jūonkõks
Ta võtīz jõvā jūont.
Jūom u’m ve’ž kǭ’d ǭŗa va’isõ.
jūokšõb ve’ž
Rištīng jūokšõb.
I’bbi jūokšõb.
Kieuž ne’i knaššõ jūokšõb lǭjast ulzõ.
Jo’ug jūokšõb.
Sēmḑa tikkiž jūokšiz mǭ’zõ.
Tä’mmõn jūokšõbõd pizārd.
Tsä’lmõt jo’ug si’z u’m jūokšõn sieldõ pū’ojkõks tikkiž.
Paņ jūokšõb.
Paņ jemīņ ä’b jūokš.
Nanā jūokšõb vietā.
Nanā jūokšiz nemē kõuvõ kievād.
Mēg vaņtlizmõ sportlizt jūokšimizt.
Si’n jūokšimizõn ä’b ūo mingizt ka’zzõ.
Sūr jūokšimizõks ma sai tä’m kä’ddõ.
Ma ke’i jūokšijiži vaņtlõmõs.
Seļļiz jūokšõks võib sǭdõ tutkāmt.
Jūokõdõks jūokõb tūoizta rištīngtõ.
Jūojizõn kunāid ä’b täut rǭ’dõ.
Tä’m mīez ei jūojizõks.
ī’tõ, kūoŗõ, skūolõ, tīedõ jū’odõ
ibīzt jū’odõ
kä’dkuorrõl jū’odõ
jarā jūodõ
eņtš mīel jarā jūodõ
eņtš mīel pierzgõ jūodõ
ēņtšta tǟdõks jūodõ
jūob vīnõ ne’i ku vietā
Ibīzõn āndab paņštõ jūodõ.
Ta jūob vietā.
Ta jūob krūzõst.
Ta jūob amāst paņstõ.
Ta juoi eņtš rǭ’ jarā.
Või ne sǟ’l lekštõ jūomõ?
Mis sa eņtšõn ūod si’zzõl jūond, ku sa seļļi ūod?
Ma võib jūodõ tīera potīļ, mikš mittõ piškīzt glǭzõ?
Ta juoi ne’iku nanā glǭz pū’ojsõ.
ī’t jū’odiji
kūoŗ jū’odiji
skūol jū’odiji
Ī’t jū’od pidāb istāmizt.
ne’i jūobõn, ku sīlmad at kērabizt
ne’i ku jarā jūobõn pi’ņ
Jūobõnt ä’b lǟ’ jemīņ jūotõ.
Jūobõnõn jämp rõk.
Sa ūod ne’i jūobõn, ä’d nǟ jemīņ valdõ päuvõ.
Ma ei jūobõnõks vȯ’lkõks.
Jumāllēbad vȯ’ļtõ piškizt, immõrgoutlimizt ja vȯitõd nemē pūlī’edõd.
Vanād ro’vdõn tulāb kuodāj āndam jumālleibõ.
jumāli āiga
jumālt pallõ
jumālõks jettõ
Jumāl pierāst!
Jumālõks!
La’z jumāl āndag!
La’z jumāl ä’bțõg!
La’z jumāl vȱidag!
Või si’z sa jumālt ä’d kārta?
Jumāl siedā tīedab!
Alā jumāl pūolstõ vanāpȯisõks īe!
Jūļgõb ne’i, ku ta ä’b tīeda, mis tī’eb.
julgõ mīeldõ andõ
julgi rištīng
Vȯ’l julgi!
Izā jūlgastiz mīnda.
Jukš – tarās vä’ggi tõvād jūrd, lǟlamstiz ulzõ kitkõ.
veisõ jõ’vvõ
Ta jõvāb veisõ.
jõvīst kougõn
Jõvīst!
Kūldigid jõvīst vā’giž!
Ta vȯ’ļ tundtõt eņtš jõvāsidāmlitõks.
Ta u’m jõvāsidāmli.
jõvāpūoļi jo’ug kūolta
Su’gro’vd at mä’d jõvāmtējid.
jõvāmēļi opātõks
Vȯ’l jõvāmēļi eņtš vastūksnikā vastõ.
mingizõn jõ’vvõmīeldõ tī’edõ
Sa ūod jõvāläpš.
Se ä’b ūo mingi jõvām.
Kakš jõvāmtõ umīțigid ä’b või tǭ’dõ.
A’mmõ jõvāmt ä’b või tǭ’dõ.
Mingi jõvām u’m oppimizõn.
Jämp u’m se, kis mu’rtõb set, la’z sǭgõ lītizāigalizt jõvāmt.
Se ä’b ānda jõvāmtõ.
Tikkiž mi’n jõvām suodā aigiz kadīz.
Jõvāgid ja’mdõ nõ’ggõl vȯ’ļ.
Ta jelāb jõvāgid le’žgõl.
jõvā mīelkõks
jõvā vȯn pǟl
jõvāks kītõ
jõvāks pi’ddõ
jõ’vvõ tī’edõ
jõ’vāks võttõ
Vȯ’l sa jõvā!
Jõ’vvõ riekkõ!
Jõ’vvõ tīeratõ!
Rištīng u’m jõvā ne’i ku pešlinki.
Se ä’b tūo jõ’vvõ.
Āndiztõ jõ’vvõ jo jõ’vvõ.
Võtā jõ’vāks siedā, mis ma si’nnõn sǭtõb.
jõvā ke’ž
jõvā pūol
Ligīd jõ’vvõ kätā!
Ma lǟ’b jõ’vvõ kä’ddõ (~ jõ’vvõ pūolõ).
Būoḑ u’m jõvās kä’ds (~ jõvās pūols).
Ma tu’ļ jõvāst kä’dst (~ jõvāst pūolstõ).
Kūolka jūrsõ u’m se jõugõlaid Kūolka nanās rāndast bǭik sǭņi.
Mi’nnõn u’m jõugõkǭrali a’m.
jõbā amūstiz
jo’vvi kuoț
jo’vvizt kädūd
jo’vvizt ǭ’rõnd
Alā pūt jovīz kuoț jū’r!
Ta piezūb jovīzt kuoțțõ.
Alā tī’e ǭ’rõnd jovīzõks!
Se sigā ä’b ūo sǭnd mittõ jo’vpi’vtǟta.
ni’zzizt jo’vd
ri’ggizt jo’vd
ka’ggõr jo’vd
vȯ’ddõr jo’vd
Īldža sīetõb si’ggõ jo’vdkõks.
Īldža sīetõb sigān jo’vḑi.
jo’vḑi jovātõ
tie’rrõ jovātõ
pīenõks jovātõ
Izā lekš vȯ’ddiri jovātõm.
Dīk tūļik loptīz jovātimizt amni’ggõks.
ja’mdi jovāmi
pīenti jovāmi
Ro’vz jelajid vä’ggi joutõmstõz.
ne’i joutõm ku suorkõz
Joutõm pīkstõb rištīngt.
Kalāmī’ed vanāst vȯ’ļtõ joutõmd.
jo’uļiki ve’ž
Jougūzidi kazāb Šlītõr mä’g kaņțš.
jo’ugarri vīla
Rāndas at piškizt jougūd.
Rāndas ä’b ūo sūŗi jougīdi.
amāl joudõl
joudzizõks tī’edõ
sǭdõ joudzizõks vaimsõ
Ta joudzistiz akīz tīe jū’r.
Ta jōdiz Väntõ.
Ma ä’b jōda aigstiz skūolõ.
Ma ä’b jōda ne’i je’nnõ tīedõ tī’edõ, ku’i je’nnõ ta tǭ’b.
Ma i’z jōda.
Kil ma jōdab tikkiž tī’edõ.
joudõ kǭ’ļõ
joudõ ku’bbõ
joudsõ vȱlda
ilmõ joudtõ īedõ
Mi’n joud ä’b tu’l vastõ.
Se lǟ’b i’ļ mi’n joud.
Ta võtīz amā joud ku’bbõ, lekš tī’emõ amāl joudõl.
Pūtiz jarā joudõ.
Se āndab joudõ jū’rõ.
Sīe tubā ta te’i eņtš joudkõks.
jumāl joud
tu’lbizt jōdõd
Nī’emidi ajāb joutõks.
Trīn jǭ’tõb vietā lu’mkõks.
Jemā jǭ’tõb lapsõn sīemnaigõ.
Alā jǭ’t tu’bbõ!
rūndõd jǭsõ
No mūnda kõrd josābizt järāndiz ka.
Ma josābiz jarā: minā rõkāndõks midēgõst, mi’n ä’b tu’l mīelõ, mis ma rõkāndiz.
Josābõb eņtš pǟstõ.
Vä’ggi pǟgiņ jǭrapē’gidi vȯ’ļtõ sīenõd.
Ma tǭ’ks siedā jarrõ nǟ’dõ.
Ta lǟ’b jarrõ ve’jjõm.
Ta vejūb jǭras.
Jorūd at vanād nīžõd.
jǭņvaņkõ pȯimõ
jǭņvaņkõ vändõ
Neitsõd kǟ’bõd jǭņvāņkadõks pǟsõ.
jǭņtūlda kittõ
jǭņtu’l jūs
Ma vȯ’dlõb Jǭņpäuvõ.
Jǭņȭ’dõgt vȯ’dlõ
Jǭņidi pi’ddõ
Jǭņõdõks u’m vī’mõ.
Sadāb nemē i’ļ Jǭņõd.
Alā ma’g Jǭņīezõ, ä’d sǭ nāizta!
Rānda kilīš kazāb pǟgiņ jǭņainõ.
jǭņainõ nītõ
Jemā sīetõb nī’emidi jǭņāinaks (~ nī’emõdõn jǭņainõ).
rie’ggõ jǭlõks
sǭņ jǭlõks
jǭlikši lūotšõ
Ta vȯtšūb parāzt jǭlõks pūdõ.
Ta tagāb jǭlõkst (~jǭlõkši).
Nī’emõ jǭigõb.
jolǟndz āigast
jolǟndz nädīļ
Siedā nāizta jǭigõb.
Läpš ä’b tǭ’ jǭ’dõnt sandrokkõ.
Jemā sīetõb lapsõn jǭ’dõnt sandrokkõ.
Jemā sīetõb lapstā jǭ’dõn sandrokkõks.
pitkā – jo pitkā
Tubā i’ļ īe jǭ’dõb.
Laps sandrok jǭ’dõb jarā.
Sīemnāiga jǭ’dõb
Lejā jǭ’dõb.
īlma pǟlõ jettõ
jarā jettõ
tagān jettõ
Ta vīž mi’n īņõ ja jetīz īlma pǟl.
Ma jetāb pi’ņ eņtšõn.
Ma jetāb sīnda ma’ggõm.
Ma jetāb siedā.
vanā mie’rkūolta jetmõd
jernidi kīetõ
bo’ŗ sīedõd jernõd
ne’i je’nnõ ku touvõ tē’ḑi
pa je’nnõks
Nēḑi vȯ’ļ ne’i je’nnõ, ku irmõz.
Mi’nnõn u’m rǭ’dõ ne’i je’nnõ, ku skaņūb.
Ne’i je’n sīeb, kui je’n sidām tǭ’b.
Sa ūod sīes barāsõ pa je’nnõks.
Ikš sū u’m pa je’nnõks, sīemnaigõ u’m veiti.
Jengrǭ’ u’m maks i’ļ kīela pieksāmiz, ku rištīng u’m kūolõn.
Si’gži at jēngõd.
Mēg pidīzmõ jēngidi.
Je’ngõd kalāmī’ed lekštõ ukkõ.
tõvāld jengõ
Jengõmõt ä’b või je’llõ.
jarā jengõ
Propūb botīļ vi’zzõ, algõ ta jengõg jarā.
laskõ jengkardõ
Je’ngid līvõ naiži pūtiz mu’r ja ä’bvȯņ, ku mie’r võtīz igā pǟl mī’e agā pūoga.
Upāndõnt u’m jēngatõmõst.
Vȯlk tä’m jengarm!
pūol jengkõks rištīng
eņtš jeng andõ
eņtš jeng jettõ
eņtš jeng pǟlõ võttõ
jengõ jettõ
jengõ ulzõ sīedõ
jengõ ulzõ võttõ
Jeng u’m sizāl ku ta u’m je’lsõ.
Jeng lǟ’b ulzõ.
Vīļa, sīe võtīzt, jeng set jetīzt.
Ta eņtš jeng āndiz jarā sīe tīekõks.
Ta jetīz eņtš jeng sīņõ.
Alā võttõ seļļizt pattõ eņtš jeng pǟlõ!
Ī’ž eņtš jengõ sa viedād ja je’lsõ sa ūod.
Ānda mi’n jengõn armõ, la’z se jeng võigõ jengõ!
Ma laskūb si’n jeng ulzõ.
jengõ vie’ddõ
jengõ võttõ
Jeng īeb vi’zzõ.
U’m pidāmõst jeng vizās.
Ta kie’vtõb eņtš jeng ulzõ.
Ä’b sǭ jengõ tagān.
Jengõ viedīz, ne’i vȯ’ļ kärmi kurks.
Pe’rri jeng lekš ne’i pa pitkāld.
jelābi jeng ~ je’lsõ jeng
Täs ä’b ūo mitī’dtõ jengõ.
Langõ je’mmitõt rǭviņtõb ku’dtõb pierāst.
Je’mmitit ä’b ūo.
pāinatli je’mmit
Ta jemīņim jelāb ainõ.
Nēḑi võiž vȱlda jemīņ agā veitim.
Mä’d kilās si’gži kalāmī’ed vejīzt jemīņ brēțliži äbku sīļkidi.
Se maksāb jemīņ.
Mūdõ jemīņ ä’b ūo, set sǭrad un tabār.
Ma jemīņ ä’b lǟ’.
Mis si’z jemīņ vȯ’dlõ!
Ta tēļõb ēņtšta jemāndõks.
Līvõ kēļ u’m mi’n jemākēļ.
jemā ārmaztimi
jemā sēmḑa
jemā pie’rrõ
Tä’mmõn u’m vēl jemā sēmḑa kūora tagān.
je’ltõb i’bbi
Ta ī’edõb je’lsõta’rrõ.
Ne tikkiž at je’lsõ.
je’llõn rištīng
kuo’nnõ, rāndas je’llõ
Kǭrli jelāb Sīkrõgõl.
Ta tuļ Sīkrõgõl jelām.
Tuoi suodā, mis mä’d kazām sai le’bbõ jelām, tuoi līvliztõn jemīņ vaijõ.
Jegāī’dõn u’m jelāmõst eņtš pie’rrõ.
Ma jelāb ne’i ku jemā ripsõ.
Ku rištīng jelāb ne’i ku kik nanā pǟl, si’z ta jegāl āigal võib li’bštõ.
Ma ne’i ku kǭ’d tu’l va’isõ jelāb, ī’dst irm un tuoist irm.
Jelāb ne’i ku kuoț sizāl.
Ne’i ku tu’lka’jsõ jelāb, äbvõi mõitizõks tǟnda sǭdõ.
Ta jelāb ne’i ku tijā tūļ (~ ne’i ku tūl pǟl).
Ma jelāb ne’i ku u’ņštä’bbiz.
Ne ne’i ku kaš pi’ņņõks jelābõd.
Ne jelābõd ne’i ku piņīd.
Jālga u’m jarā pūdõn, ä’b või tä’mkõks je’llõ.
līvližist i’ļļõ je’ltõd teritorij
Vȯ’llõ īrgõb je’llõ.
Vȯ’l jelāb.
ainõ je’llõ ~ je’llõ āinaks
je’llõ rī’jkõks
je’llõ amā joudkõks (~ amāl joudõl)
Ta sugīd ä’b või je’llõ.
Līvõ kēravīļa lūojid āt je’llõnd kīel kõrdõlpa’nmizõks.
Ta jelīz sportõks.
U’m je’llõn ne’i, ku nǭ’gõ tū’gõb.
U’m je’llõn ne’i, ku sīlmad pu’nnizt.
Ta īrgõb je’llõ tīedõ.
Ta jelāb rištīngõks seis brīnõmtõ.
Ne’i u’m tīedõ je’llõn, ku nǭgõ u’m sǟlgas ka’žži.
Õ’bbi tegīž astāb je’ljālgaks je’dsõ.
Jaņī jelātõb vȯ’ltõ.
kūolõnt ä’b või jelātõ
Sīkrõg jelānika
jelāmizki’bḑizt maitsõ
knaš pū’dõz jelāmi ne’i ku pǟvaļikki
seļļi jelāmi ku jelājõn, ne’i ku sigān
Jegāī’dsõ mǭsõ u’m eņtš mūodõ jelāmi.
Tä’mmõn u’m ǭ’dõz, tijā jelāmi.
Mä’d rāndas i’z ūo kievām jelāmi.
Ikš lǟ’b jelāmizõks dagāržpē’ḑõn, tuoi je’ddõpē’ḑõn.
Mi’n jelāmi u’m seļļi, ku snūor u’m pandõd ka’ggõlõ, se mīnda zno’udžõb.
Sīekõrd tēḑi vīžtõ jelājvagōnõdõks.
jelājli rištīng
Se ä’b ūo jelāji, ä’b kūoliji.
ne’i ī’ž ne’i ku jelājd|kǭŗa
jelājid rǭstimi
Jūobõn rištīng u’m jelājõks ī’ti.
Se u’m a’lmõl jelājtõ.
Ta likūb nemē jelābõ’bdõ.
jelāb lūomõz
jelāb rištīng
ūd viššõd jelūd
je’llõ īedõ
kūolõņi je’llõ tī’edõ
Tä’mmõn u’m jõvā je’l.
Se ä’b ūo tuo’ž, ta jeksūb.
Rištīng jeksūb, si’z ä’b mūošta je’mmit, rištīng mēļ īeb jeksõnõks.
Ta jeksliz mõtsā kouți.
jeksli rõk
jekslizt mõtkõd
Se u’m jeks.
jeirōdadõks a’ilõ
Jeipastāl, se vȯ’ļ seļļizt va’imõd ambõdõks.
Kädūd, ne attõ kīlmad ne’i ku jeikabāld.
Riek ei jeijizõks.
jeiõ kilmõ
jeiõks kattõ
jegāpǟvaļi jelāmi
jegāpǟvaļi lēba
Jegāikš lekš eņtš riekkõ.
Jegāikš kāndab eņtš kāndamtõ, jegāikš viedāb eņts viedāmtõ.
Jegāī’dõn u’m kāndamõst eņtš rištõ.
Sugīd ä’b või kītõ, mingi kūož jegāikš u’m.
Jegāikš lūomõz tabārõks kāitsõb kärmiži.
Jegāī’ds tīesõ u’m vi’gḑi.
jegā āigast
jegā īnda je’dst
jegā pǟva
jegā vīțõ
jegāl āigal
Mis je’dsõ, kadīz je’dstõ.
kēra jedstõ äb ūo maksamõst
Ta pǭlab jumālt mi’n je’dstõ, kui mõtlõb, ku ma u’m ne’i švakkõ, ku ä’b või.
Mi’n je’dstõ u’m ne’i.
Je’dsõ tīe irgõmt ma pidīz nõ’vvõ.
Ve’l je’dsõ siedā suo’ddõ mīžtõ kubīktī’edõdõks pūḑi.
Se īekõs pa’ņ munt jū’rõ je’dspē’ḑõn.
Li sa je’dsõ, sa lǟ’d je’ddõ!
Mi’n pūoga lekš muntõn je’dsõ.
Sa ūod mi’nnõn je’dsõ, ä’b sǭ pi’ddõz.
je’dsõ ku
Õ’bbi tegīž astāb je’ljālgaks je’dsõ.
būoḑ uks je’ds
Mä’d je’ds u’m ūž tīe.
je’ds jarālē’mõt
Tuoizt ratstīzt je’ds.
je’dmõlsuodā āigastõd
Ta tul je’dmõlõks.
je’dmõli kūož
je’dmõli pǟva
je’dmõlaigi kūolõm
je’dmõl aigõ
je’dmõl kikkõ
; je’dmõl lȭinagstaigõ
je’dmõl lȭinagiži
je’dmõl pǟva va’llõ
je’dmõl sīemõt
Ma lǟ’b je’dmõl sīnda.
Ta tu’ļ tǟnõ je’dmõl kikkõ.
Ta tuļ je’dmõl.
Ma lǟ’b si’nnõn je’dmõl.
je’dlõmi perīmīez
Meynard sīegid ä’b ēta jarā eņtš je’ddõvõtāmiz.
je’ddõviedājt vȯ’dlõ
je’ddõviedājiks kutsõ
je’ddõpē’ḑõn-tā’gižpē’ḑõn
ja ne’i je’ddõpē’ḑõn
je’ddõpē’ḑõn kītõ
je’ddõpē’ḑõn lǟ’dõ
je’ddõpē’ḑõn likkõ
je’ddõpē’ḑõn oppõ
je’ddõpē’ḑõn pä’zzõ
I’bbi lǟ’b je’ddõpē’ḑõn.
Ma vaņtlõb je’ddõpē’ḑõn.
Je’ddõpē’ḑõn ma līb kovālim.
je’ddõnēji ūoļikš
sǭdõ je’ddõnä’gțõkst līvõd jelāmizõst
je’ddõlu’ggimizt pi’ddõ
uks je’ddõ
je’ddõ joudõ
je’ddõ kandõ
je’ddõ kītõ
je’ddõ lu’ggõ
je’ddõ nǟ’dõ
je’ddõ pānda
ibīzt je’ddõ pānda
je’ddõ tūlda
je’ddõ vaņtlõ
je’ddõ võttõ
Tulgid je’ddõ!
Se tīet tu’ļ väggi järskõ.
järsk kūolta
No mūnda kõrd josābizt järāndiz ka ja sai kū’oḑõn brak pǟl ja kīskizt vadād järāndiz.
Mis tēg jämpõt!
Alā jämp!
Algid jämpõgid
Mis sa jǟmpõd!
Alā tī’e jämpimiži!
midēgõst jämp vīțõ tī’edõ
jämp mīelkõks
Se nīž ve’l jatkūb.
Jatkā pi’ds mǭ riekīdi vȯ’ļ vä’ggi lǟlam.
Pǟmiz jatkās kȭlbatiz vie’d riekīdi.
Jatkūb, panāb kakš ī’dõku’bbõ või kabāl jū’rõ.
Sīe nīžõn ve’l līb jatk.
Sīe kieudõn u’m pa’nmõst jatk jū’rõ.
Ta u’m ēņtšta jarāvõidõn.
Vȯ’l u’m jarājengõn.
jarā andõ
jarā arrõ
jarā eitõ
jarā īndatõ
jarā ka’ddõ
jarā likkõ
jarā nä’gțõ
jarā nustõ
jarā tulkõ
jarā tundõ
Tsälmõts tulāb mǭ kamār vä’ggi kievāmstiz jarā.
Jālga u’m jarā pūdõn, ä’b või tä’mkõks je’llõ.
Pūol kakš u’m jarā.
Ta jāmstab.
Ta jāmstab ī’d sūtäud.
Jāmsta ni ve’l!
ja’mdõsūoļ īrgandõks
ja’mdõ ēļ
ja’mdõ pū
ja’mdõ rištīng
ja’mdõ vī’mõ
Mīez u’m seļļi ja’mdõ ne’i ku drank.
Rištīng u’m ja’mdõ ne’i ku vȯ’lpit.
eņtš kim tsentimettõrt ja’mdit
ja’mdi lānga
ja’mdi ēļ
ja’mdid jo’vd
ja’mdid sõnād
ja’mdi rištīng
ja’mdi pū
lovā jaļkš
Ta tī’eb lovā jaļkšõ.
Se lovā u’m kuordiz jaļkšõks.
jalgõl nūzõ
Liestād sait jalgõl.
jālgiņ kǟ’dõ, lǟ’dõ
Nikā Šūberg lekš jālgiņ Rīgõ.
jālgaskēḑõdõks
Vizās vȯ’ļ kāndamõst jālgaskēḑidi.
Ma neiz jālganikā tī’edidi.
Ma neiz jālganikkõ.
Ta ei jālganikāks.
jālgal vȱlda
Jālgadriek aigās kazāb pǟrna.
jālgad alā sǭdõ
jālgad alā lǟ’dõ
jālgad allõ vȱlda
jālga pǟl sǭdõ
jālgad pǟl vȱlda
jalgõ je’ddõ pānda
jalgõ vȯidõ
jaļgi alā võttõ
ä’b võta jaļgi alā
jaļgi kengõ
jaļgi pie’zzõ
jaļgi pästõ
jaļgi (~ tagān) vie’ddõ
jaļgi vāldiņ pānda
kõ’urõd jālgad ne’i ku kūokõd (~ raņtpūd)
pīentõd jālgad ne’i ku štorkõn
sūŗ jālga ne’i ku ibīzõn
Mis sa jelād amād nēļa jālgaks lovāl!
Jǭņ jakțūb neitsõdõks.
Lapst jakțõbõd kǭrands.
La’z ta jakțõg!
La’z ne jakțõgõd!
jaktõ piņīdõks
jaktõ sutā
Vǟntanikād pidīzt jaktõ.
jak ǭ’rõn
kakš jakkõ
Nai piezūb jakkõ.
Kieud pǟl kuijõbõd jakūd.
Līžõn u’m pǟgiņ jakīdi.
Kīen jagūks āt puskūd?
sūrimiz jagūks
Jaņī mīž eņtš jagū liestād mǭmī’en.
Ī’d jagūn kalāmēḑi vȯ’ļ seļļi vanā sūrvadā.
ku’bbõ ja’gtõ
ulzõ ja’gtõ
Mēg ūomõ ja’gnikād sīes tubās.
Ja’gnikā – se, kīen u’m ikš ja’g sīest ažāst.
ä’bõigi ja’glu’g
õigi ja’glu’g
Ma sai eņtš pālka jagīņ.
ja’ggõl vȱlda
kim jagūb vīd pǟl
pūol pǟl ja’ggõ
ulzõ ja’ggõ
lešti, mǭdõ, nītidi ja’ggõ
kim vīd pǟl ja’ggõ
Izā jagūb eņtš vīļa lapstõn.
Izā jagūb viļļõ.
Maŗī jagīz eņtš mī’e lešti kipīļõks.
Kǭ’dkimdiš āigastiš kalāmī’edõn jagīz mǭ’dõ.
Kim ja’gdõd vīd pierāst u’m kakš.
Kalāmī’ed ja’ggõbõd lešti.
Pūošõd jagīzt kǭrtidi
Agā se ja’gdõt sai kuskõst jära.
ja’ggõ kuolmõ ja’ggõ
si’zzõl ja’ggõ
ja’ggõ nēḑi ī’dtuoižist
Tämpõ līji prēmijd ja’ggimi.
liestād, mǭd, nītõd ja’ggiji
sūŗim ku’bbi ja’ggiji
piškīm ku’bbi ja’gdõm
Kūd ja kuolm ja’gdõks u’m kakš.
Se mǭjpāika ä’b ūo ja’gdõb.
i’ļīend ja’g
nǟ’dõb ja’g
nǟ’mõt ja’g
ja’ggõ sǭdõ
ja’ggõ võttõ
Ta ī’ediz eņtš ūd veisõks umār neļļõ ja’ggõ.
ja ne’i kōgaz
Jadā u’m se, kus u’m si’dtõd mingiz kūž-kǭ’dõks vȭrta.
Piški jadā – mis lǟ’b aigāvõrgõdõks.
Pa’n lī’ebizt liestād ī’žkiz!
Līvõ ro’vz, ī’žkiz skūollapst, tie’nnigid eņtš nūoŗi sizāŗi ja veļīdi!
ī’žki kǭrand
ī’žki rištīng
Ī’žeņtšõks sa likūd.
Lāmbaz ī’žeņtšõks lǟ’b.
Ta tīediz ī’ž siedā.
eņtš kä’d pǟl
eņtš tǭ’miz pie’rrõ
sī eņtš pǟl võttõ
minā eņtš pūold
eņtš riekkõ lǟ’dõ
Ma tī’eb ī’ž eņtšõn tu’bbõ.
Ta piezūb ēņtšta.
Ma tī’eb eņtš tubā vaļmõks.
gūogõ i’zzi
pa’ŗ i’zzi
su’d i’zzi
Ne’i sūŗi laijḑi i’zt bõuvõtõ.
Ta kēratiz izāni’mmõ ka.
Ta ä’b kāndat izāndizt rištīngt.
kǟ’b nemē izānd
Ni võižmõ kǟ’dõ i’ļ jo’ug ne’iku izāndõd.
Ma ä’b ūo nǟnd Dūoņig izāndtõ.
Sa ūod ī’ž izānd.
Ta u’m eņtš sõnā izānd, mis ta kītõb, ne’i u’m.
izāmǭdõ ārmaztõ
izāmǭ’zõ īedõ
izāmǭstõ la’ggõ
izālizt mu’rtõ pi’ddõ
izā pie’rrõ
Ma neiz eņtš i’zzõ u’nsõ.
Mēg izāks ke’imõ mie’rsõ.
Mēg mǟ’dlõm eņtš i’žḑi.
Ta lǟ’b eņtš izā riekkõ.
i’z ūo
i’z ūo aigõ
Ma i’z lǟ’ i’z sīņõ, i’z tǟnõ.
I’z ūo ȭ’dõgspūoļi ve’l lǟ’nd, ku vȯ’ļțõ purdõd vaļmõd.
Tä’m kālma pǟl i’z sǭ pandõd mingiz mǟ’dõltõbki’v agā rišt.
ānkaŗt īvõ
Läpš i’ukšõb, mä’rrõ tī’eb, krīukšõb.
Agā kīenkõks la’z ma ī’tlõg siedā su’gkazāmt?
irgõ itkõ
läpš itkūb
Ma itkūb tǟnda, u’m zǟl i’ļ tä’m.
itkimizt pīkstõ tā’giž
Itkimi tu’ļ kurkõ.
Itki võib vȱlda rištīng, kis ī’dtõkabāl itkūb.
Tie’gstõ ma nǟ’b, ku ta u’m itkõn, si’z ta u’m itki.
Mūndakõrd ēļstõ ka tūndõb, ku ta u’m itkõn.
kēravīț ī’tiztimi
Pušnikād jagīzt kalād järā ī’tiz ī’dõn ja tuoizõn.
Ī’dõn kīedõn vȯ’ļ kīer ī’tiz, tuoizõn kīer vȯ’ļ tuoistiz.
pǟmizt ī’timizva’indõkst
sa’gdi outōbussõd ī’timi
Ve’ļ u’m sõzārõks ī’ti.
Ne at ī’tizt nemē kakš vie’d tilkõ.
ištīmõks rattõd
Võtā eņtšõn ištīm!
Ta āndiz mi’nnõn ištīmt.
Ra’jjõn u’m ištīm, nēļa jalgõ ja sǟlga tagān knõ’bbiļ.
istāb kädūd ripsõ – si’z ta ä’b tī’e tīedõ, u’m ne’iku pū kabāl
istāb ne’iku ki’v pǟl – ku ä’b lik
istāb ne’iku nõ’ggõld pǟl – ī’dst ī’d u’m īekõmõst
istāb ne’iku pū kand – kis kūožõst ä’b lik
istāb ne’iku sidūd pǟl – ī’dst ī’d likūb
Läpš istāb mi’n si’llõ.
Läpš istāb mi’n si’lsõ.
Jemā panāb lapstā istām.
Ta sai pandõd istām.
istāmizt pi’ddõ
Istāmiz protokolt kēratiz siktār.
Ī’t pidīz istāmiži.
Iŗāmǭŗad attõ pu’nnizt ja mustād, attõ vāldad ka.
Ta īrtab iļ munt.
Ne īrtabõd.
irtõ lapstā kǟ’mõ
nī’emidi irtõ
Ma tǟnda tǭ’b irtõ eņtš jū’rõ.
Mīnda irtliztõ.
Se u’m īrtami i’ļ līvõd.
irrõnd ambõdõks
ambõd irrõnd
Īrriekūd lǟ’bõd mǭn alā.
Alā irmt mīnda kū’oḑõks!
Līvlizt at irmtõd.
irmõz jelāmi
irmõz irm
irmõz rištīng
irmõz pǟgiņ
Se tǭla u’m irmõz pitkā.
ne’iku līndõd īrmatõks
Īrmatõks panāb, algõ līndõd läkkõd ta’rrõ ; tīeb rištä’bbiz kakš pūdõ, taibõ ja tä’mmõn tutkāmõ rišt ja ētab nänt pūdõn vanād kāltsad immõr.
irm eitõ
irmsõ je’llõ
irmstõ kangtõks īedõ
Mi’nnõn u’m irm tä’mstõ.
Mi’nnõn u’m irm, ku set se läpš ä’b lǟ’ ukkõ.
Irm tulāb pǟlõ.
Tä’mmõn eitõn irm.
Ne’i je’n u’m irm, ku ibūkst attõ pistõ.
Ta āndiz mi’nnõn irmõ.
Ta u’m a’mši irmõ täuž.
Bikšõd at irmstõ tǟdõd.
Irmstõ võib īekõ nǭ’gõst ulzõ, un kīlmast.
I’bbi irīkšõb.
Ta irīkšõb ī’d.
Ta u’m irīāmbaz.
Seļļiz irīambõks ä’b ūo mis rõkāndõ.
Ta u’m ro’vztõn irīks.
Je’dsõ tīe irgõmt ma pidīz nõ’vvõ.
U’m āiga tīe jū’r irgõ.
1921. ā. īrgiz Tartus Jemākīel Seļtš ulzõ āndam piškiži līvõ lugdõbrǭntidi.
Jõvā 1931. ā. lopāndõksõl vȯ’ļ Jālgabs irgõn ulzõ tu’lmõ līvõ kīel kūkēra „Līvli”.
Tä’mnāigast sõ’vvõ sugīd ä’b tǭ’ irgõ.
Tä’mnāigast ve’jmi īrgiz o’bbõ.
sēņi īrgiņțõ
vȯ’zzõ īrgiņțõ
itkõ irgõ
na’grõ irgõ
irgõs pe’rriztõks
Ta īrgiz kuoŗŗõ mustā vīla vāldast ulzõ.
Kūoja ka tǭ’b tä’msõ’vvõ irgõ tī’edõ ūdtõ tu’bbõ.
Kilāro’vz tǭ’bõd irgõ ainõ nītõ.
Saksāmǭ vȯ’ļ suodā irgiji.
Mä’d kilās Brõkšā Gust vȯ’ļ jegā sõ’vvõ āinaāiga irgiji.
e’žmi īrgandõks
sukā (~ kindõ) īrgandõks
Loul īrgandõks ä’b ūo õigi.
Īrgandõks jegā kõrd u’m lǟlam.
āigast īrgandõksõl
e’žmiz īrgandõksõl
lǟ’ndz sadāāigastõd īrgandõksõl
ve’l lītiz irg
Tä’ddõn ä’b ūo tīedamõst āigidi ja īrgidi.
Tǭlaāiga īrgõd: e’žmõks se vȯ’ļ Jǭkõ, Jǭkõ ētiz e’žmiz ki’v mie’rrõ, tǭla ki’v, tuoiz ētiz se Labrīntš, ja kuolmõz ētiz ma ä’b mǟ’dlõ emīņ, kis se ētiz, ja si’z vȯ’ļ tǭla vaļmõz.
Võib kītõ irdziz formõks.
mustā irēmǭŗa
pu’nni irēmǭŗa
vālda irēmǭŗa
Kui ta ēņtšta si’zzõl irdtiz.
Mä’ddõn at seļļizt irdõkst.
Tä’mmõn u’m irdõks jõvīst sīedõ.
si’zzõl irdõ
Ma īrdiz sīekõks aššõ.
Pi’ņ u’m irdõn kaššõks, ne at kǭ’dskiņ irdõnd.
Või ta īrdõb mi’n jū’rõ?
Ä’b ūo jõvā, ku läpš ī’d jūrs u’m irdõn.
Mēg ūom irdõnd sīedõ kaļdi.
Irdistiz se sǭb kȭlbatõd kui vȯ’lmsõnā.
jõvā irdimi
irdimiz pie’rrõ
Irdimizõn u’m sūr joud.
Päpmä’gsõ vȯ’ļ īrdapū.
Se u’m irdi riek.
Mõtsās vȯ’ļtõ īrdad.
īpiž maks
īņõzki’llijid palatalizatsij
Tulgid īņõz!
Mä’ddõn vȯ’ļ andtõd īņõz tsukkõrzt.
Anīta rõkāndiz mä’ddõn amādõn īņõz ēsti kīelkõks.
Rebīzõn vȯ’ļ upāndõmõst sīn īņõz jarā.
Si’z ne lekštõ īņõz si’zzõl.
Mi’nnõn at dokumentõd īņõs.
Lǟ’m īņõkst!
Ku kakš rištīngt lǟ’bõd ku’bbõ, ku näntõn attõ kǭzgõnd, si’z īezõ, ku nūoŗpǭŗ lǟ’b ma’ggõm, u’m lǟ’mõst īņõkst; kis lǟ’b jo aššõ, se jo aššõ kūolõb.
Mi’n u’m jõvā mēļ, ku sa tulād mä’dkõks īņõkst.
si’z īrgõbõd mȯ’lmidi tībidi vie’ddõ īņõks.
īņõ andõ
īņõ je’llõ
īņõ lǟ’dõ
īņõ tõmbõ
īņõ tundõ
īņõ vie’ddõ
Mi’n u’m jõvā mēļ, ku sa tulād mä’ddõn īņõ.
īņõ kǟ’dõ
Ī’dõn tuoizõn vȯ’ļtõ veļīd ja sõzārd īņõ.
Kǟ’ mi’nnõn īņõ!
inventār rǭntõz
Ta vä’ggi interesīerõb i’ļ līvlizt.
amād interesentlizt
Ma pa’ņ rǭ’ bankõ interesõd pǟlõ.
opātijizt institūt
iļīmizt instantsõd
ma’ggõm i’nnõ
Ma sai ī’d indziz skūollaps.
Indzizt ä’b ūo ajāmõst.
indtõ täuž
U’m vajāg jõ’vvõ indõ.
Jõvā indkõks kōgaz päzūb.
vǭļikš īnda
ä’b mingiz īnda je’dst
jegā īnda je’dst
indõ nustõ
Kalāmī’ed mīžtõ liestād piškīz (~ madāliz) īnda je’dst.
Kalād īnda sai ra’btõd madālizõks.
jarā īndatõ
Se ažā u’m vä’ggi tõurõks īndatõd.
Ne īndatõbõd kōpõ.
Ta imūstõb jūodõ.
imūd munt ažād tagān
Tä’mmõn u’m imū naizt tagān.
Tä’mmõn u’m imū a’mmõ sǭdõ.
Jemānd võtīz eņtš lapsõn i’mtijiz.
kalād immõrtīetimi
Tȭlpa sadīz immõr.
immõrkouți kǟ’dõ
Mārțõdajājid ke’itõ pi’ds ki’llõ immõrkouți.
Pǟ lǟ’b immõrkouți.
La’z ta läkkõ nänt immõrkouțšt jarā.
pittõ immõrkīerõ
Kilāvagārõn vȯ’ļ immõrkē’mi kilā kouți.
U’m võtāmõst ǭ’rõnd immõrd jarā
Ǭ’rõnd at rump immõr.
kīela kǭ’d immõr
Ta vǟndab immõr eņtš sūormõd mīnda.
amā immõr
immõr kǟ’dõ
immõr vaņtlõ
immõr võttõ
Se kū u’m immõr.
immõr sadā āigast āigal
Ne peļīzt i’mlizt.
i’mli āiga
i’mli rištīng
Ta nīžõb i’mliži nīžidi
Algõm i’mlõm!
Kouš lekš immar.
Läpš imūb nännõ.
Läpš (~ polākõz) imūb suormõ.
Lapst i’mmõbõd ūļi.
I’mbiläpš imūb jemā nännõ.
opātõb nemē i’mbizt
Alā tī’e tä’m i’mbizõks!
imābvie’d kalā
Se u’m i’m|ažā.
Ta tei i’mmõ tīedõ.
āigast i’ļvaņțļõks
pe’ļdõks ja kǭ’tõks i’ļvaņțļõks
Amād rūoikizt i’ļsīlmad-i’ļpǟd randõ.
i’ļpǟ eitõ
Ta pa’ņ mi’nnõn i’ļnustām loulõ sūomõkīelst.
andõ i’ļļõvaņtļimizt i’ļ līvõ kīel
i’ļļõ īedõ
i’ļļõ kandõ
i’ļļõ lǟ’dõ
i’ļļõ sǭdõ
i’ļļõ vīdõ
nemē kimpõks i’ļļõ võttõd
Võižmõ a’jjõ lambidi ka i’ļļõ.
Võižmõ kǟ’dõ sǟ’ldõ i’ļļõ.
Alā va’l ne’i tǟdõks, lǟ’b i’ļļõ!
Se riek lǟ’b i’ļ tuoiz riek rištõ i’ļļõ.
Rujā lǟ’b si’n i’ļļõ, kui ä’b ak sīnda.
i’ļlǟ’dõb murd
i’ļļi pūoļ
i’ļka’ggõl sa’ddõ
i’ļka’ggõl viskõ
Īļing ku kīerõs viedāb i’lzõ.
I’ļdžēmḑa lǟ’b ku’bbõ.
le’b pandõkst opātõks i’ļastāmiz
Īra kēļ vȯ’ļ i’ļarū lețkīelkõks sie’gdõd.
i’ļastmõd
lǟ’dõ i’ļa’rrõ
K. Stalten u’m tendents lǟ’dõ i’ļa’rrõ.
vald i’ļandõ
Mis ta i’ļ sīe kītiz?
I’ļ sīe ä’b ūo midēgõst tieudtõb.
I’ļ kīen se u’m?
Ta na’grõb i’ļ eņtš izā.
I’z ūo kārtamõst i’ļ si’zzõl sadāmiz.
i’ļ pǟ ra’bbõ
i’ļ sūormõd ra’bbõ
andõ i’ļ pǟ (ka’ggõl)
i’ļ amā paŗīm
i’ļ īe
Mi’nnõn vȯ’ļ i’ļ tǭla vīž lāmbazt.
Sa valīzt vietā i’ļ glǭz kaņț.
Sīest kūožõst ä’b sǭ i’ļ jo’ug.
Ta paijiz kä’dkõks i’ļ eņtš a’bbõnd.
Ta vǭļikšõb i’ļ kilā.
Ta vakțūb i’ļ kilā.
i’ļļõ tī’edõ
Ma vaņtlõb i’lzpē’ḑõn.
Kalāmī’ed tǭ’bõd sõidõ i’lzpē’ḑõn, bet tūļ u’m vastõ.
i’lzõ a’jjõ
i’lzõ īekõ
i’lzõ nūzõ
i’lzõ sǭdõ
i’lzõ tī’edõ
Kaš a’iliz i’lzõ pū’zõ.
Näntõn, kīen vȯ’ļ vizā u’ņ, ä’b või i’lzõ sǭdõ, kītiz: magūb ne’i ku kuoț.
Kū (~ pīla; ~ pițki; ~ pǟva) tulāb i’lzõ.
Skuțkīd i’zt lǟ’tõ ne’i kōgaz i’lzõ, ku võiž vȯigõ.
kūolõnist i’lznūzõ
i’lzandõks tulkõ Matteus evangēliumt līvõ kīelõ
Vȯ’ļ ūd pǟlõ oppõmõst va’nnõ i’lzandõkst.
Mittõ punīzt ilpõ i’z ūo.
ilmõz kōgiņ
ilmõz pitkā
ilmõz pǟgiņ ka’ļḑi
ilmõz sūr
Se u’m ilmõz sūr rǭ’.
ilmõsītõ rištīng
Se u’nnägū vȯ’ļ nemē ilmõs.
Ma neiz tǟnda nemē ilmõs.
Katūks u’m i’lmõl.
Siedā jõ ilmõ i’z rõkānd.
ilmõ tīedõ
ilmõ tǟ’tõmõt
Ta ilmõ mīnda ä’b lǟ’.
Ke’ž u’m ilmõ joudtõ.
ilmõ īedõ
Kis magūb Jǭņīezõ, se īlmas nāizta ä’b sǭ.
mittõ īlmas
īlmali rištīng
Īlma kaššõ kǭrands ä’b ūo mūḑi lūomidi.
Dūoņigõ vȯ’ļ tund īlma ro’vžti.
Siedā ä’b ūo īlmas nǟ’dõd.
Kunā sǭb īlman armõ?
Ve’jmi u’m andõn i’llõpidāmizt sūŗimiz jagū mä’d ro’vvõn.
i’llõpēņ mǟ’dõltõd prīestõr
Kūorad at pist i’llõ.
Kūora ä’b pīl i’llõ, bet mǭ’zõ lūotšõb.
Ve’l pǟva u’m i’llõ, ȭ’dõg ve’l kougõn.
Sa ūod jo i’llõ.
i’llõ pi’ddõ
Mū mǭīlmaks ku’bbõ pūtimizt võiž amā jõvīst i’llõ pi’ddõ set pi’ds mīerda.
Sǭrlizt ja rū’nlizt sīebõd ilgõ ra’zzõ.
ilgõlapst riškizt
Tu’ļ īlgõb.
ilgidi akkõ
ne’i ku ilgõ kǭrad
Īlgaz bōgõb.
i’ldõst alā sǭņõ
i’ldõst mǭ’zõ sa’ddõ
I’ldõst u’m paŗīm nǟ’dõ.
I’ldõ mo’utšõb sillõ.
i’ldist arrõ
Ro’v arriz i’ļ nänt i’ldist.
Ildīņ je’dspē’ḑõn!
Ma tulāb ildīņ.
īlbõkst nǟ’dõ
Šlītõr mä’gallõ at īlbõkst.
Ne pūrattõd peļīzt īlastimizt.
vȯlks vȯnd ilālim
Di’drõkõn vȯ’ļ seļļi tergiļ ilā.
Ta ikštõz lekš.
A’ž võrgõd touvõks lekštõ ukkõ, nänt ikštõz vȯ’ļ jarā maksāmõst protsentõdõks.
Ta ikštõz tämpõ i’z tu’l.
ikšlimizt kǭrandõd
ikši’ggiņ ne’iku pi’ņ
A’mši skūoliš siedā tei ikša’mmi optāji.
Sa tǭ’d ikša’mmi i’ļ ī’d ibīz sǭdõ võimõ.
Si’z āigalē’ḑ tu’ļ ulzõ i’ļ jemīņ kū ikša’mmi.
ī’dsõ tīesõ, ī’dsõ mīelsõ
Mä’ddõn u’m ikš riek.
Si’z set ligīd pi’ds ī’dtõ riekkõ.
Kalešõd je’ddõ pa’ņ ī’dst kuolm ibīzt pǭŗ sǭņõ.
Īkast, se u’m seļļi kast ōkõdõks, sǭb pandõd vie’d si’zzõl, je’lsõ kalād sizāl.
jarā i’gtõn ku kalā mie’rsõ
Alā jūokš, īrgõd i’gtõ!
Lä’b u’m i’gtõn.
Nī’emõ īgõb ne’iku ta midāgõst kītõks, ki’zzõks.
Nī’emõd īgõbõd.
ǟrga i’ggõz
Līvliztõn vȯ’ļ kāndamõst saksād i’ggõzt.
Mä’d muinizt vȯ’ļtõ mȯiznikād i’ggõs.
jegāl i’ggõl
i’ggi serk
i’ggizt sukād
igīzt serkõ pie’zzõ
Ta mǟdliz pigātagā a’mḑi kūožidi, kus ta igāniz vȯ’ļ kǟ’nd.
Kis igāniz tä’m jū’r tu’ļ, jegāī’dõn ta āndiz.
igāni jelāmi
Ja ma āndab näntõn igāniz jelāmiz, ja ne ä’b lǟ’t igānõs ukkõ.
Se u’m igāli ažā.
igābõs igābõb
Mi’nnõn u’m igāb.
amā igā pǟl
mä’d igāks
va’nnõz i’ggõz
vanās igās
igā tīe
Siedā ma amā igā mǟdlõb.
Ma īeb īezõks.
i’ggõ pū’stõ
I’g jūokšõb.
I’ggõ valāb.
Va’ddõl lekštõ īezõ jõvā.
Kīedõd tutkāmõs īerõd vȯ’ļtõ sīepierāst ku algõ kīedõd kīerõgõd nõ’ŗŗõ.
īņõ īeltõ
Īeltõb, kis tī’eb sūkõks mä’rrõ, lōlab.
īelkurk ouk
īelkurk tõ’v
īekšõd razā
īekõ kōgaz
īekõ kuordiz
i’ļļõ īekõ
Lapst īekõbõd.
Lǭja īekõb mõtsātūlkõks.
Ī’edtõbažād, nēḑi a’mḑi u’m strīkõmõst.
īeiņ ja pǟviņ
ma’ggõm īedõ
sieldõks īedõ
ti’ggõks īedõ
Ta īeb uskõm mīnda.
ilmõ īedõ ~ tijāld īedõ
mǭ’zõ īedõ
o’bbõks īedõ
paikõl īedõ
pǟlõ īedõ
tagān īedõ
Ma ei kuodāj.
Ta ei eņtš sõnā jū’r.
La’z se īegõ mä’d kǭ’d va’izõ.
Īegid tēriņtš!
Ma ei bǭnstõ mǭ’zõ.
mustāks īedõ
rujāks īedõ
so’ugdõks īedõ
immõr ī’edõ
kațki ī’edõ
lǭ’igi ī’edõ
narmõks ī’edõ
si’zzõl ī’edõ
ibūkši ī’edõ
leibõ ī’edõ
pi’mdõsūolt ī’edõ
Ma ī’edõb si’nnõn leibõ veisõks.
La’z ta īebõg, ku ta u’m kīend!
Ku i’bbi u’m jarā a’ildõd, šūmi, la’z ta īebõg.
ȭ’dõgspūol īedõ
ūomõgpūol īedõ
Si’z līb se mustā pitkā īe tegīž.
Ma magīz tä’m jūsõ i’ļ īe.
Ne attõ ne’iku īe ja pǟva, ikš u’m va sangdõ, tuoi sieldõ.
ī’dvastālizt lapst
Ni ta ī’dva’it sadīz jo dīezgõn.
idūkõl ouk
na’ggõr idūkõl
tierā idūkõl
na’ggõr idūkiļi murdõ
Mēg jelām ī’dtuoiz kūorõks.
Ne tundõbõd ī’dtūoizta.
Ne tī’ebõd ī’dtõmūodõ.
Ta ke’i ī’dtõkabāl mä’d jūs.
Ta ī’dtõkabāl vejūb.
ī’dtǭžlimi kuodā
Ī’dta’mmõ mi’n sīlmad nǟ’bõd.
Ne’i se lekš ī’dstī’d.
ī’dsnõ’vs vȱlda
Ma ä’b ūo sīekõks ī’dsnõ’vs.
vȱlda ī’dsku’bs
Ta jelīz īed-pǟvad ī’dsku’bs.
Mi’n u’m jõvā mēļ, ku sa tulād mä’dkõks ī’dsku’bs.
ī’dpūoļi mõtlimi
īdõmõst-ǭdõmõst rõkāndõ
se u’m īdõmõst-ǭdõmõst
Se u’m ī’dõku’bbõ pandõt.
Vȱidam ī’dõku’bbõ!
īdõkssa’ddõ āigastõ
ī’dõkssadā āigast va’nnit
ī’dõkssadā e’žmi
īdõkskimdõ ikš
ī’dõkskimdõ e’žmi
ī’dpēļi kuo’ig
Ne ä’b ūotõ ī’dmēļizt.
Mie’r īeb ī’dlimizõks ja vagāks.
Spenīzõr pidāb ǭ’rõntõ ī’dlaigās.
ro’v ī’dku’bbi vīļa
Se u’m ī’dkȭrdali.
īdkabāļi lǭja
Või translatīv ja komitatīv ä’b vȯlkstõ ī’diņțõb ī’dõ nõtkõmõ?
Ne idīņțõbõd sīemgidi.
Sīemt idūb.
Na’ggõrd i’ddõbõd.
Ūsõd irgõbõd i’ddõ set.
Ta ī’da’mtiz võib vȱlda pasouļõs.
Ta idāntõb ma’gḑidi.
Tūļ pū’gõb idāst.
Sa tukūd ī’d.
Ibūkst attõ pistõ jālga pǟl, ku kõ’zzi ūod.
Ibūkst at ulzõ kīstõd amā jūrdkõks.
Ibūkst nūzõbõd i’lzõ – irmstõ ve’l ne’i ä’b nūzõtõ ne’iku kõzāst.
Ibūkst ä’b kūlõtõ – siļmis ī’dtõkabāl.
Tä’mmõn u’m ibūks ǭ’rõnd pǟl.
Amādõn attõ vāldiņ ibūkst ne’iku ibīzlakād.
Mī’edõn set ī’edõb ibūkst jarā.
Jemā sigūb tidārõn ibūkši.
Ne lekštõ ibūkšiz.
ibīzrōdan kūž na’ggõlt
ibīzt je’ddõ pānda
ibīzt uppõl pānda
I’bbi pȯtkāstõb.
I’bbi u’m upāl.
Ta panāb ibīz rattõd je’ddõ.
Sǟ’l tu’lbõd mǭ’zõ helikopterõd.
vakāmǭ – nul komā kuolmkimdõ seis hektārõ
Härtsog āigal u’m Sīkrõgõl vȯnd sadāmǭ.
Lu’m gūorštõb.
nemē gūogõ sälgõ vietā
jämp nemē gūogõz
gūogõ tūrgõz
Gū’ogõ sǟlga pǟl ve’ž ä’b pīl.
Ta lekš Sǭrmǭlõ gūogõd tagān.
gūogõjemā – set siz, ku tä’mmõn attõ pūogad
gūnkas vȱlda
gunkõ vie’ddõ
kakš gunkõ
Ǭ’rõnd viedāb gunkõ, lānga le’bbõ ja viedāb.
gūngaserk kaņt
Tä’mmõn pieksāb gūngaserk pi’ds mǭdõ ne’i ku tabār.
Ku tīe ä’b lǟ’ je’ddõpē’ḑõn, gu’mzõb.
seļļi gu’mzõkõl
Gummõ vienūb.
a’lmõl gulmõ vaņtlõ
gūlmidi nu’žžõ
ne’i ku nǭskiļõks grū’žõb si’zzõl
Kärmi set nanāks grūžõb.
Gružād attõ zǭig jo’vd, piškizt kīldõd.
Kǟrpa jelāb pūgruzūd sizāl.
Kaffeztõ gruztõb padā sizāl tu’l pǟl, tǟnda siegūb, ta īeb brūnizõks ja si’z jovāb.
Se u’m seļļi kappiļ, grūoipkappiļ, missõks tīeb grūoipõ, kappiļtõb mȯļdõ.
Mūndakõrd ra’dļõbõd kil mīrõ seļļiz grūoip si’zzõl, kust ajāb lǭja le’bbõ.
Rištīng grumūb, ku tä’mmõn u’m grumā, zǟl, tämā ä’b või jarā u’nnõ, grumūb ī’žeņtšõks.
mä’d amā sūr grumānikā
I’zt pidā gru’mmõ.
Grǭvkōvajid āigizt vȯrdkõks.
Ku midāgõst u’m sīlmasõ, si’z ta gro’užõb, va’imi põzāg sizālõs.
Mǭīlma pästāji maksīz kuolmkimdõ õ’bdizt groššõ.
Ä’b ūo mittõ groššõ (~ kopīkt) jeng allõ.
Grǭpštõb pi’ds ti’jjõ kūožõ, pi’ds a’igiži kädūdõks, vȯtšūb.
Pi’mdõs ka grǭpštõb.
gro’blimizt kädūd
gro’blimi nǭ’gõ
gro’blimi riek
Ku läpš strīḑõb, ä’b või mīeriņtõ, si’z ta grinūb.
Ku läpš īeb grināks, īeb ä’bkūlizõks.
Sūr rištīng ka võib vȱlda grinā, seļļi, kis ä’b ūo tuoizkõks jõvā kuigõst.
Grēbõd pi’ds ta’rrõ, streppõ, grēbõd i’lzõ.
Gräpīļd jūokšõbõd.
Ku jelāj sīeb eņtš sīemnaigõ pīenõks, si’z ta grämūb.
Īr grä’bžtõb.
Gräbīļõks siegūb si’žži ǭ’jsõ.
Āina grä’bžõb.
Kūja āina grä’bžõb.
granti riek
grantõ vie’ddõ
vajāg grantõ riek pierāst
Gra’izõb, duņtšõks ī’edõb vȯ’zzõ, sīemna’igõ piškiz kabāļiz, piškiz sumāriz.
kūdkimdõz pū’oj la’igit grād
nēļakimdõ grādõ ve’ggi
Mits grādõ lemḑi?
Panāb krežīļ si’zzõl jernidi ja si’z gõ’ŗštõb.
U’ņ īrgiz gõḑīkšõ sīlmad nūrkis.
Mi’nnõn gõḑīkšõb.
Alā gõḑīņț!
Ta gõdīņțõb siedā sūdõ.
immõr gǭ’žõ
Ne pigā gǭ’žizt vȭrõ rištīng mǭ’zõ.
Sadāb, ku ta gǭ’žõb!
Sīe ūrganaigās vȯ’ļ nēḑi pūḑi kațki pu’rdõt ja mǭ’zõ gǭ’ždõd.
mǭ’zõ gǭ’žõ
Gorīkšõb, seļļįzt mä’rrõ tī’eb, īeb appõnõks või mõiti vigā.
gorā ēļ
glumāks īedõ
i’lzõ gobāgõ
Polākõz viskīz pi’ņ gōdalizõks.
Ta vȯ’ļ lieudõn grǭvõ kouvõs seļļiz sūo godāmǭ.
Ānkaŗ lǟ’nd golātõs mie’rpū’ojõ je’dspē’ḑõn.
ambidi glõ’bžtõ
Tä’mmõn ambõd glõ’bžõbõd.
Glõ’bžõb lä’b või ukš, tūļ tǟnda drõtsīņtõb, si’z ta glõ’bžõb.
Si’z vȯ’ļ Pu’zzõ pagāsts se glǭzõdfa’brik.
läbīdi glǭzõ
Glǭznikā glǭzõb läbīdi.
glǭzizt sīlmad
lä’b glǭz
glǭzidi si’zzõl pānda
glǭzidi ku’bbõ ra’bbõ
Mingi lūomõz, kīen u’m vigā, lǟ’b pū’oštõ; kīenta glǭibõb.
Rištīngt ka võib glǭibõ, ä’bțõ.
Mingi ukš ä’b ūo riktig vizās, tūļ tǟnda liktāb, si’z ta globāstõb.
Tūļ globārtõb ukstā.
Pūkūoŗ īeb glittõnõks.
Ku u’m ka’žži ja īeb li’bḑõks, si’z glitūb.
Ambõd gle’bžõbõd, ku u’m kīlma.
Glä’ndõz u’m seļļi, võib kītõ pī’emdi; mittõ midāgõst ä’b või; ta midēgõst tī’eb, si’z sīestõ mitmidēgõst sǟ’l ä’b tu’l ulzõ.
Glä’bžõb, arābõb, mingizt dēļõd at krouvdõd ku’bbõ, si’z glä’bžõb.
Kūlõb glä’bžõm uks va’bbiļt.
Gläbūb ne’i ku tuoi ä’b või kä’ddõ sǭdõ, u’m pa’nmõst seļļizõ kūožõ, kus tuoi ä’b nǟ, ä’b tīeda.
Gla’nt tǟnda pidāb ku’bsõ, tī’eb viššõks.
Ta gla’idõb immõrkouți, ä’b tǭ tīedõ tī’edõ, lāška.
Ku lapst kǟ’bõd ja ourõbõd, si’z lapst glagāstõbõd, tī’ebõd mä’rrõ.
gīrbaļizt sīlmad
īedõ gīrbaļizõks
Vanā rištīng u’m gīrbaļi.
Mīnda ta gintõb.
appõn gīm
Glǭzõd gi’ļžõbõd.
Skēḑõd gi’ļžõbõd.
Rǭ’ gi’ļžõb.
kiellõ gi’ļžtõ
kandlõ gi’ļžtõ
Ta gi’ļžtiz rǭ’dõ.
Kǭŗapāinõd sǭbõd ȭ’dõn giltõd.
Jȭgta, vietā gīltab.
Ta gīltiz lie’ggõ pǟlõ.
Ta giftūb mīnda jarā.
Rok või sēmḑa gidīkšõb buļ-buļ; u’m pa je’nnõks appõn.
Ta sa’ddõn mǭ’zõ ne’iku jarā gī’bõn, jarā närbõn.
Gērmaņ gērõb
Gērõ võib nǭ’gidi.
Gērõ võib lapsõn tagīztutkāmt ka.
Nǭ’gõ sǭb gērdõd.
Gērimiz pierāst amā jõvād vȯlkstõ tam kūord ja pa’j kūord ka.
Gūogõd gägītõbõd.
gārbaņi kuoŗŗõ
Gūogõz um, kis gagīņțõb.
Pīkfal nustīz gaffõl tutkām jūst, pī’liz pardõs toļ immõr
mi’nnõn gaḑūb sīnda set nǟ’dõ
Līvlizt va’il gadāgsakšti vȯ’ļ set mingi ǭra.
Ma līediz ī’d sūr gadāgõ.
Gadāgõdõks so’vtizt tu’bḑi.
gadāgi tāibaz
gadāgi sovā
Gadāgi pū u’m vizā.
Gadāg nīnstõ tei vīžḑi.
Filts, se arābõb jarāndõz.
ikš fermdēļ stuņdstõ
kuolm fermdēļtõ
feodāl õigizt
Fekālõd kouvõd e’žmõks norīzt mǭ si’zzõl.
E’žmõks nēḑi vejīz veitõ.
Näntõn sai e’žmike’ž andtõd.
mi’n e’žmi skūol
Ta lekš e’žmizõks daņtšõm.
E’žmi vāški lǟ’b tarā tagān; e’žmi läpš lǟ’b ka tarā tagān.
pȭrandt ēviļtõ
šindiļi ēviļtõ
grūoip|ēviļ
sūr|ēviļ
šindõld|ēviļ
Ētam tabīz lä’bbõ.
Kuolm ka’llõ u’m ikš ētam.
Kǭ’lsõ u’m kim ētamt.
ēsti kēļ
Se nai tǟnda ertļõb kõzīzõks.
Ta mīnda ertļõb eņtš rõkkõks.
Ta ertļõb tūoizta.
Ne mīnda ertļõbõd.
Ērškõz siskāb.
Rūozõn ka attõ ērškõd.
Viļļõ ērpõb.
Tä’mmõn pa’ņ sīe ērškõkrūonõ pǟ’zõ, la’z ne tǟnda siskāgõd ja mūotšõgõd rišt pǟl.
U’m seļļi ērp, tūl kä’ds ērpõb.
Izā erktõb pȯigõ.
erk rištīng
erk lūomõz
eņtšvīți rištīng
eņtšvīți je’l
eņtšvīți jelāmi
eņtšvīți rištīng
Seļļi eņtšvīți rištīng ä’b ūo nǟ’dõd.
Seļļizt eņtšvīțizt rištīngt ma ä’b ūo nǟnd.
Ne’i eņtšvāldalizt lapstā ma ä’b ūo nǟnd.
Ne rõkāndizt eņtšva’il i’ļ mie’rrõ lē’miz (~ mie’rrõ lē’mizõst).
Mi’nnõn u’m jõvā eņtštundimi.
Ma eņtšõs ne’i mõtliz.
Ta tu’ļ eņtš eņtšõmõ.
Ma tǭ’b je’llõ eņtšõks.
eņtškudātõd ǭ’rõn
eņtšizt
Se maksāb eņtš vīž rubīļt.
tä’d eņtš
mä’d eņtš mīez
eņtš rištīng
eņtš āigal
eņtš mūodõ ~ eņtš vīțõ
eņtš jūs pi’ddõ
Se vȯ’ļ sīe eņtš pǟvan.
Jelāmi u’m kērabi nemē ē’ņõ ma’g.
Kis u’m nǟnd engõlt?
uks eng
lä’b eng
Ukš sadāb ēngist ulzõ.
emalīertõd padā
Sūrkrūonõ jūs vȯ’ļ pǟgiņ ēļmidi.
Sūrkrūonõ sai tī’edõd a’mtižist ēļmist.
Eļļõks eļļõb.
Mašīnt eļļõb, la’z vȯlkõ kievām.
īel ēļki
ja’mdi ēļ
sieldõ ēļ
kūlõb īeldõ
Ēļ kilūb.
Ēļ u’m vizās.
Ta nustāb eņtš ēļ i’lzõ, ku u’m kõ’zzi.
Īeldõ ä’b ūo, sa ūod kīlmatõn.
Ne lōlizt pǟgiņ īeldkõks.
kīelad ēļ
eļ padā
eļ pū’ojõ
eļ tu’ļ
Ta palāb eļ tu’lsõ.
Eļšõ u’m tu’ļļi.
Minā vȯ’ļ ne’iku eļšõ.
Kis vȯ’ļ ä’bjõvā, se lǟ’b eļ pū’ojõ.
sǭdõ elementārliži tīetõkši
eksport pierāst
Ma vȯ’ļ īņõz seļļiz ekspedītsijõn.
Eksõlkast, sǟ’l u’m tegīž strīkõmõst siedā duņtšõ.
Rektor īrgiz tǟnda rūotš kīelkõks eksāminīerõ.
Panāb mǭ’zõ, ēņtšta eitõltõb ne’iku i’bbi.
Lapst ēņtšta eitõltõbõd.
ī’dõku’bbõ eitõ
pitkāliz eitõ
Kakš rištīngtõ ētabõd ī’dõku’bbõ.
Nī’emõ ētiz.
aļļõks eitõ
irm eitõ
kīebi eitõ
kīlma eitõ
piļļizõks eitõ
pi’mdõks eitõ
vaļmõks eitõ
Ȭ’dõg ētab pi’mdõks.
Tä’mmõn eitõn ne’iku irm.
Īrgõb eitõ kīlma.
Tä’mmõn ētiz rujā kilgõ.
Boŗīd ētabõd liestād si’zzõl.
lī’edõd ētabõd
laigāld eitõltõ
Ta eitõltõb rǭ’dõ.
Ma eitõltõb lä’bḑizt.
Mis sa eitõltõd a’žḑi!
Brõkšā kǭrandt vȯļļi eitõn ikš rūotšli.
Pent ētiz eņtš kǭrand kilā lǟnd tutkāmõ.
karrõ eitõ
kivīdõks mǭ’zõ eitõ
ki’vvõ eitõ
kū’jõ eitõ
lūomõ eitõ
mu’ddõ eitõ
rǭgidi eitõ
võrgidi eitõ
leibõ eitõ ǭ’jõ
kä’dkõks eitõ
je’ddõ eitõ
ulzõ eitõ
Pi’ņ, nī’emõ, i’bbi – ne ētizt karrõ.
Kanā ētab kǭridi.
Meynard sīegid ä’b ēta jarā eņtš je’ddõvõtāmiz.
eitliji āiga
eitliji tūļ
eitliji rištīng
e’gļi pǟva
Jemā kūjastõb e’gļiži lešti.
E’ggiļ ma vȯ’ļ mie’rsõ.
ēņtšta ē’ḑtõ
immõr ē’ḑtõ
vi’zzõ ē’ḑtõ
Ku ē’ḑtõb, si’z viedāb ǭ’rõnd sälgõ.
Ma ē’ḑtõb lapstā vi’zzõ (~ ǭ’rõnd si’zzõl).
Jemā ē’ḑtõb lapstā.
mǭ’zõ ē’ḑõ
ǭ’rõnd immõr ē’ḑõ
ǭ’rõnd sälgõ ē’ḑõ
Sūr läpš ī’ž ē’ḑõb.
Ē’ḑõn sīndõb, ē’ḑõn kūolõb, pǭļazt matāb?
Saksād sǭtizt līvlizt suodāvä’g eḑīztutkāmõ.
ī’t e’ḑḑimīez
Amād kūldizt eḑīzmī’e rõkkõ.
Ta sai pandõd eḑīzmī’ekõks.
Umārzpū u’m ēdrõmõs.
vāldad ēdrõmõd
Ēdrõm pudūb jarā.
Rištīng ne’iku ēdrikšõb.
Ēbrikš tī’eb (~ kudāb) võrgidi.
si’z ta rištīngtõ džutškõb ja bokšūb.
Knoušõļ džindžõb immõrkouți džin-džin.
Knoušõl lōlab dziņ-dziņ-dziņ.
Mi’nnõn rabūb krämp dzī’ksõld si’zzõl.
Vā’ški, ūonpūoga dutskõb, lǟ’b ǟma nǟnõd jū’rõ i’mmõm.
Albert u’m rǭžki dūšõs.
Ku dūšig sadāb, si’z ne’i ku mǭ u’m vālda.
Mi’n līb kīebi, ku dūšig jelāb.
Priš vȯzā tī’eb dūšigõks.
Slikțõ dūš, ne’i ku oksnõmi tulāb (~ kīerõb).
Īrgizmõ kīskõ dūrbaļi.
Ta pistīz dū’r mi’n nanā alā.
Ma si’n āndab eņtš dū’rõ smekkõ.
A’ž sa ne’i kītõd, si’z sa sǭd dū’rõks vȯntsõ – bokt!
dūoņõst paḑā
bīetõd dū’obõ
borkõnd dū’obõ
nǭțõd dū’obõ
dū’obidi i’lzõ a’jjõ
dūobidi vāldiņ a’jjõ
dū’obidi vi’zzõ a’jjõ
kǭ’d tierāks duņtš
Mēg ūomõ dūņtšid pǟlõ.
Duņtš, se ī’edõb dūrbald kațki.
Se u’m su’ggõn pie’rrõ „līvõd dumpõ”.
sūr dump
Ro’vd lǟ’bõd dumpõ, strīḑõbõd.
dumā vārza
va dullõnz pǟkõks ne’i ku jǭsõ
Pǟ u’m dullõnz.
Ta kīskõb ja dukārtõb.
Rištīngtõ drū’ošiņțõb, la’z ta läkkõ pūoštõ, si’z sǭb īpiž maks.
Tī’eb druppõnleibõ, pu’dtõb leibõ sēmḑa si’zzõl, si’z pie’rrõ rīpõb.
Sadā āigast āigal āt druktõd set vīžtuoistõn līvõ kīel rǭntõzt.
sõrmkõks drõtsīņțõ
Tūļ tǟnda drõtsīņțõb.
Ta dro’udõb si’nnõn nǭ’võ.
ku’bbõ drǭkõltõ
vi’zzõ drīvõ
Drīvõb drīvõdõks (~ kīļõks) vi’zzõ.
Ta drillõb ōkõd si’zzõl.
Kašpūoga drillõb eņtš kīntšidi.
la’z ma ne’i nāizta drillõb!
Ta dreijõb nõ’ggõldūožidi.
Uļļizuks piḑīks vi’zzõ drēgõltõ.
Pa’n uksõn drēgõl je’ddõ!
Drēgõlõks drēgõltõb uks vi’zzõ
Tämpõ u’m seļļi drä’ggõn āiga, vī’mõ ä’b ūo, u’d um; pīlad attõ madālõs.
drä’ggõn dīk
ti’gmõd dõ’ŗžtimi
Bomb võib dõ’ŗžtõ aigīži, mis immõr sīe bomb attõ.
Ta u’m rǭz dõ’ržtõd.
Blekkõ dõ’ŗžtõb.
I’bbi dõ’ŗžtõb eņtš nǭ’gõ.
Rattõd dõ’ŗžõbõd.
Läbūd dõ’ŗžõbõd.
Dõ’ržõb irmstõ, kīlmast.
Ta dõŗžõb ne’i ku ǭbõ lē’ḑ.
Tä’mpõ u’m vīdõztuoistõnz dǭtõm.
Läpš doŗūb.
Lapst do’ŗŗõbõd, ä’b ne itkõt, ä’b ne räukõt.
Pūol itkõs, pūol räukõs, se u’m do’ŗŗõmi.
Läpš doŗŗõb.
Ne doŗŗõbõd.
Dōŗapǟ u’m seļļi, kis a’mmõ, midā ta nǟb, siedā ta tǭ’ks, ja ta ajāb siedā, või tegīž ta ä’b pa’n midēgõst kūlõmõks, mis tuoi kītõb, tä’mmõn u’m eņtš pǟ.
dōŗa rištīng
Ne’i doŗŗõ lapstā ä’b ūo nǟ’dõd.
Läpš u’m īend dōŗaks.
Īrgõb tegīž dǭrbõ.
Pūola pǟl lapstā dopūb, dopīņțõb.
Dǭŗ pǟl kūjastõb viļļõ.
Dǭŗ u’m se ouk, kus lǟ’b so’v ulzõ.
Dopāz i’bbi u’m seļļi, kis, ku ratstāb tä’mkõks, si’z tä’m sǟlgas u’m lǟlam istõ, ta kuigõz ne’i ä’bjõvīst kāndab, ja si’z ta dopāstõb ka, ku ta jemīņ ētab sälgõ kuigõz i’lzpē’ḑõn.
Iļ laps kītõb, ku ta doņņõb – ta ne’i pūol itkõs ajāb midēgõst pǟlõ.
Sīe si’gži vȯ’ļ dižānist ka’llõ.
Sõnārǭntõst līedab dižānist pǟgiņ sõņḑi.
Lapstõn vȯ’ļ distsiplīn pandõd.
Di’drõk lǟ’nd Patskul mȯizõ dipdǭt pālkanikāks.
jarā dingõ
jū’rõ dingõ
Dingõb jarā, la’z ta ju lǟ’tõ sǭgõ.
Dingõb jū’rõ, kuņtš tä’mmõn āndab jū’rõ.
Ta dilūb järāndiz, ku īeb kūjaks ne’i ku pū.
dikțõ ǭ’rõn
Ta kūldõb ne’i dikțõ, ne’i ku kūorad likkõbõd.
Ta lugūb pǭțiri dikți.
Armijõ lǟ’b dīenõm.
Tī’ḑ ne’i dī’ḑõb.
eņtš kim tsentimettõrt ja’mdit ne’i le’bāigas, diamētõrõs
ǭ’gi derk
vī’ri derk
Derk liktāb tabārt.
Siedā mi’nnõn u’m vajāg mi’n sūrlǭja deņā kǭnd pierāst.
Ku tuoiz jūs jelāb, si’z dēņõb tūoizta.
Kus si’z sa ni, deldabār, lǟ’d?
ī’d dekkõks kuo’ig
kǭ’d dekkõks kuo’ig
Ibīzdekīdi kudīz lupātist, pȭranddekīdi sērkišt, ja vanād ūoḑõrd, krīzdagõd, širtsõd, naizt blūzõd saitõ võttõd.
Bä’bbõrd vȯļtõ dämmõnd sǟ’l siedā jo’ugõ vi’zzõ.
Okš sǭb daņtštõd.
Jegā pǟva daņtštõbpǟva.
tuoiz lil tagān (~ pie’rrõ) daņtšõ
Kil sa mi’nnõn ve’l dāņtšõd!
Skrõuviz ažā vi’zzõ, si’z võiž tǟnda tī’edõ kui sa tǭ’d, ku ta dāņtšõb ja likūb, si’z sa ä’d või.
pǟkõks danktõ
Mikīļ danktiz pǟdõ.
Ta tulāb eņtš daļībtõ ki’zzõm.
Dalgiji kǟ’b dalgõs.
Se sa’ddõn ildīņ dagāržpē’ḑõn mǭ’zõ.
Ta ne’i ku dadžā u’m akkõn mi’nnõn jū’rõ.
Mi’n mīez vȯļ jõvā dabāks.
Buzārtõb, ȭŗõb ǭ’rõndt, papīert või kä’dsõ, või lōda pǟl.
Vȯļ ne’i, buzārtiz pi’ds loudõ, la’z ǭ’rõn vȯlkõ pī’emdi.
Eņtš luštõks butšīņtõb eņtš läpši.
Jelājt ä’b butšīņțõd.
Bū’s rǟkõb.
Papīertõ võib bu’ŗžõ.
Mūndakõrd nǭļa pierāst lapstā võtāb kä’ddõ ja si’z , ku ne’i kuigid liktāb tǟnda, kītõb bu’ŗžõb tǟnda.
Ku ǭ’riņi piezūb, si’z bu’ŗžõb.
Buŗā buŗūb tuoizõn mingiz vigā jū’rõ.
Buŗūb tuoiz kangtõks.
burbiļtõs tulāb mǭstõ i’lzõ
Rikkõmõd ta’lro’vzt rie’ggõd vȯļtõ kēradõks būoŗtõd.
Ta tī’eb, la’z ta läkkõ bū’ojõ
Fiššõr Gǟdõ vȯ’ļ nǟnd pǟgiņ būokmidi.
vanād ažād būoḑ
Buņț, midēgõd pǟgiņ ku’bsõ.
Piškīz āinadviedām ka nutāb buņțõks.
Būngõb dūrõks, būngaks, pūkõks.
Kõuvõpū, mūnda kõrd piedāgpū ka u’m seļļi bunglimi.
Ta sai būnga vȯntsõ.
Mikīļ lekš tu’bbõ tā’giž si’ņņizt būngadõks vȱntsas
Būngast võib tī’edõ knašīdi a’žḑi, sǟ’l võib mingist pūstõ tarīļi tī’edõ või seļļiži-tuoļļiži a’žḑi.
Kõps rabūb ka būngidi, tämā rabūb kuskis mingiz ažā pǟl, pū pǟl.
Būndal vȯ’ļ pūstõ tīedõd, pa’ņtõ vȭita si’zzõl, ku lekštõ mõtsõ.
na’grõ būmbal
No mis sa sǟ’l ni buļīkšõd?
Katļā, ku kīeb, si’z buļīkšõb.
Tīemīez buļīkšõb, ku apāndõb.
Ūrga buļīkšõb.
Buktõn vȯļtõ va’imõd kāņtõd.
Bikšidi buktõb pletīzõrõks.
Ī’dtõkabāl sugūb se buļīkšimi sǟ’l, kus u’m mingi tǭ’gõz, või sǟ’l at kivīd allõ või mingi pū u’m allõ; si’z ve’ž lǟ’b iļļõ i’ļ sīe buļīkšõs.
Bukštīerõb tē’ḑi, sõņdi ī’dõku’bbõ.
Sidām bukkõrtõb.
Ta vȯļ ku’bbõ ka’zzõn seļļizt piškizt oksādõks ne’i nekā piški bugārõz.
va būdõ
Budīļtõmi u’m seļļi, midēgõst jämp vīțõ tī’edõ.
Nutāb seļļiz budīļõks ka seļļizt rištīngtõ, kis midēgõst äbõigiz või jämp vīțõ tī’eb.
Budār, sǟ’l ä’b ūo vä’ggi pǟgiņ.
Käp immar tu’ļ ku’bbõ budār läpši.
Brūț lǟ’b mī’elõ.
brutsīņțõ eņtš nǭ’gõ
Ma võib mūdõ midēgõd brutsīņțõ või ne’i ȭŗõ, ȭŗikšõ kuigõd.
Ta ēņtšta brutsīņțiz pū kilgs.
Bruņākrupā, tä’mmõn ä’b sǭ ne’i aššõ nǭ’gõ jū’rõ.
Ta vȯ’ļ sǭnd eņtšõn brukkõ.
brūni ne’i ku jarā ūdtõd
aiņḑi brūikõ
sūdõ brūikõ
Ma brūikõb pǟgiņ vȯ’zzõ, tuoi ne’ije’n ä’b brūik siedā vȯ’zzõ.
Līvliztõn vȯ’ļ brūik Sūr neļļõndpǟvan lǟ’dõ bikt jū’r.
Brõuvõb vȯ’ltõ eņtš kuo’nnõ, kuodās.
Ī’žeņtšõn vȯ’ļ bro’utštõb.
broutšõ lē’ḑi
Ma’ggõ broutšõb, paijõb kievāmstiz.
broukõb kȭrõks
Kus sa si’z broukõd immõrkouți ne’i ku zīḑ?
ulzõ brǭikõ
U’m irgõn pū’gõ piški brīz.
Brǭikõ u’m ūd pǟl tī’emõst või si’z viskõmõst je’dspē’ḑõn.
Vā’ški brīnõb vǟridi, kui sǟ’l võib le’bbõ sǭdõ.
Brīmǭ, või ta i’z ūo jõvā pierāst?
Se bril ä’b nä’gț je’mmitõt.
Izā i’z tǭ’, ku brī pī’ļõb.
Ma brīḑiz tǟnda, algõ ta ne’i rõkāndõg.
Tī’eb bri’g, ikš või kakš astūgt, ku ukš u’m jo kuordõ sillõ; bri’g sǭb tī’edõd pūstõ, ki’vstõ.
brī ne’i ku linki
Mä’ddõn vȯ’ļ tarās brī kabāl.
Nai bresīz mīeztõ, ku ta tu’ļ jūobõn kuodāj.
Brētļiži vejīz si’gži.
Mä’ddõn i’z ūo brennõrt, Skadiņdõn vȯ’ļ brennõr.
Breḑūb pi’ds vietā, pi’ds lie’ggõ, pi’ds ainõ, lūnda.
Amād līndõd bre’ḑḑõbõd.
Brāndiļpuțkõ pa’ņ brāndiļ si’zzõl, si’z brāndiļ ei punīzõks.
Brakštõd okšti, mūrdad okšti.
brakšūb ja pōkõb
Pū oksād brakšõbõd.
bõ’zzõ vie’ddõ
A’ž sīņõ ētiz lūom, si’z siedā võiž tieudõ, ku vadā līb brak pǟl.
Lī’edõd brakšlõbõd, je’dmõl at ne lī’ed kukkõrd; ä’b kīt ku ēdrõmõd brakšlõbõd.
kǭrad bõzās
Tsīļ, ta seļļi bõzās um.
Ne’i sūŗi laijḑi i’zt bõuvõtõ.
Ta tuoi mī’ed su’dmaļtõ bõuvõm.
kuoigīd bõuvdõbkūož
Knoušõld bõ’ndžõbõd.
Rištīng lapst võibõd bõ’ņdžõ, vā’giž kuigõst eņtš va’is rõkāndõbõd, ne’i ku ä’b sǭ midēgõst arū; sǟ’l võib vȱlda rǭz īeldõ ka, bet sa kū’oḑõn arū ä’d sǭ, mis ne rõkāndõbõd.
Mie’dlinkizt ka bõ’ņdžõbõd; bõ’ņdžõbõd parmõd, kärmizt.
bõmbõnõks īedõ
Ta ei bõmbõnõks.
Ve’ž u’m bõmbõn.
Mi’nnõn bõmbõbõd jālgad, rǭžki pāistabõd.
Kädūd bõmbõbõd, mi’n palg u’m bõmbõn.
boutõ tī’edõ
Bout – lǭja kīeriztõ vastõ tūldõ.
Tī’eb mä’rrõ, se u’m bouņõmi: pūalgkõks, dū’rõks või vazārõks set tī’eb mä’rrõ.
Kūok pīliz sīest bo’ugõ spitšīst mǭ’zõ.
Ǟrga bōgõb kõzāks bȱ-bȱu!
ī’ediz botīļkabālõks kūonda kațki
Tä’m āigastõn at pǟgiņ bo’ŗlimizt umārd.
Boŗkrōdaks kūorštõb pūḑi, boŗkõb pūḑi.
Pițki boŗīkšõb.
Būngad boŗīkšõbõd.
Na’ggõrd sadābõd boŗīkšõs pa’grõbõ.
Boŗgõb, kis siegūb vietā liegāks siegāmõl.
Alā boŗgõ vietā, alā tī’e lie’ggõ!
Ta kuskõst boŗgõb midēgõst ulzõ, nu ne’i ka vie’d sizāld või mingiz liegā sizāld, või mingist oukstõ midēgõst boŗgõb ulzõ.
bo’ŗgõ kandõ
Bo’ŗgõks ajāb ka’ļḑi.
Bo’ŗ nīlgõb.
i’ļ bort
Kuo’igsõ u’m bort ka, mēg kītõm relliņd.
bǭ’rgõ āiga
mustād, bǭ’rgõd pīlad
Mi’n izā kītiz ne’i set, ku pițki tulāb mie’rstõ, si’z līb bǭrgõ āiga, un ja ta tulāb mǭ pūoldõstõ e’žmiztõ kõrdõ, ku si’z līb knaš āiga.
Se rištīng u’m bǭ’rgõ, seļļi kõ’zzi.
Pițki borātõb.
Ku läpš pīerslõb, kītõb: „Mis sa borātõd!”
Kūlõb borātimizt.
Bǭņõd nūzõbõd.
boldõrjǭņ tīlkad
Ta bōldartõb ukši.
Mie’r u’m bolā.
Jǭsõd bokšõbõd.
bokīdi pānda
Bokād tagān tä’m palg ei ärblimizõks.
Bokāalābõz, se ä’b kazā ne’i nemē pȭzõ, nemē pa’j; se kazāb nemē pū ja sīen ne lī’edõd attõ ka seļļizt pūolimmargoutlimizt.
Bojā nä’gțõb kuo’ig riekkõ.
bohēmi jelāmi
Bo’ggõr bo’ggõrtõb.
Bo’ggõrmašīn bo’ggõrtõb sadāmǭdõ.
Bo’ggõr bo’ggõrtõb sadāmǭ tõvāks.
Rištīng ī’žeņtšõks vā’giž bobīņțõb.
I’bbi bobīkšõb, tǟnda pidāb pāikal, ta kizūb sīe rištīng kä’dstõ.
Ta bļogūb ti’jjõ.
Ta bļogūb a’mmõ ulzõ.
Bļo’ggijiz rõk kuskiz ä’b kõlb.
Alā kūl siedā bļo’ggõ!
Alā rõkānd bļo’ggõ!
Jemā kädūdõks blo’ukšiz lapstā.
Sadāb mǭ’zõ midēgõst, si’z se blo’ukšõb, si’z u’m sūr märā.
Se u’m seļļi blǭ’țõks rõk.
Blorgõ võib, kis tī’eb mä’rrõ kuigõd; ta ētab a’žḑi, ja se blorgõb.
Blok, pū või roudi, kus u’m si’zāl seļļi kȭr.
Rujā amā āiga blǭ’ḑõb.
Ma īrgõb blǭ’ḑõ.
Siedā sa mi’nnõn blǭ’ḑõd, ma siedā mit ä’b usk.
Ta eņtš siļmi blikštiņțõb.
blīvõz pīla
Tä’mīezõ vȯ’ļ vä’ggi je’nnõ blǭ’ḑimizt.
Slaktād raļļizt vȯ’zzõ blekīd pǟl.
Blekstõ ažā u’m ka’žži pīlõn un jarā rūostõn.
blē’ḑibt tī’edõ
blē’ḑ rištīng
Blašk u’m seļļi laigā vȯiti botīļ, suodāmī’edõn vȯ’ļ.
Blānka u’m pūstõ tī’edõd lōda.
Blānkad attõ sangdõd, lōdad attõ vȯitõd.
Papīerlē’ḑ sǭb ka nuttõd blankõks.
Rištīng bla’ndõb pi’ds mõtsõ, immõrkouți.
Mie’rsõ ve’ž blakūb, pīļõb pāikal, ä’b lik, ī’dlimi, ta’zzi.
Jelāj bīzõb, tabār ga’isõ.
Jǭņ rõkāndiz izān i’ļ bis.
Tī’eb pū’dõks birštõks.
birkov (20 pundõ)
je’dspē’ņ-tā’giž biļet
Biltiz biltõ.
Lǟ’b su’dmaļõ biltõm, tī’eb pīenidi jo’vḑi.
I’ļ āigast ikš kõrd lǟ’b jumālleibõ võtām, lǟ’b bikt jū’rõ.
Mēg vȯ’ļmõ bikt jūs.
Pi’ņ kīskiz mīnda bikšõraigāst.
Mi’n u’m bikšõdpū’oj kațki, paikõ mi’nnõn sīe pū’oj vi’zzõ!
Mi’nnõn ä’b ūo mittõ ī’dtõ bikšāzt.
Je’dmõl at vȯnd rǭz i’ļ pūola bikšõd ja sǟrpa’ggõldõks si’dtõd vi’zzõ a’lmõl pȯllõ.
Nǭ’gizt bikšõd vȯ’ļtõ barōnõdõn, ku ne ke’itõ ratstõs.
Bikšõd at irmstõ tǟdõd.
Tä’mmõn bikšõd dõ’ržõbõd.
Ku sa ä’d kūl, ma tī’eb si’nnõn strīplimizt bikšõd!
Ta sai pi’ds bikšidi.
Bīedrõb vȯļ sūr, kus viedīz vīļa ulzõ ja pūoļțiz i’bbiztõks.
lǟ’b bētõrtõs
Jūobõn bētõrtõb.
Bērgõb laijḑi.
ǭ’rõnd benk, kus pǟl ǭ’rõnd saitõ tȭlatõd
Bentsīnõ u’m vajāg motōrõd pierāst.
Lambõn võiks kītõ "bēkšõ", või tikān.
Ǟrga bēkõb, nī’emõ.
Ǟrgad bēkõbõd.
Vā’škizt ka mūndakõrd īekõbõd ja bēkõbõd.
Nī’emõd bēkõbõd mūndakõrd.
Ta bēkõb – bȱ, bȱ!
Piški ne’i bēkõb.
Jarā jūobõn bēkõb.
Tikād bǟkõbõd.
Bǟkõb – bǟqäqä.
Rānda jougīs ka u’m bä’bbiri.
ēņtšta ba’ŗtõ
Ta ba’ŗtõb si’ggõ lēbaks, la’z ta īegõ lī’ebizõks.
baŗākõl sǭb ba’ŗtõd
Tu’l mä’d ba’rrõ!
Bārbanpǟvan ä’b või mittõ midāgõst va’imõd ažādõks tī’edõ.
sigād barā
Rǭ’dõ ka võib kuoŗŗõ, la’z bank sīeg jarā, ī’ž sviļp!
Ma pa’ņ rǭ’ bankõ protsentõd pǟlõ.
Ta vȯ’ļ võttõn bankstõ rǭ’dõ.
Ma võtīz eņtš rǭ’ bankstõ ulzõ.
rēviļd bānda
salājd bānda
ikš bānda rēviļi
Mõtsās vȯļļi sūr bānda.
Balūb jarā, īeb vāldaks.
Nūord lekštõ bal pǟl.
ätsmingi vigā
ätsmingi vȭrõmǭ taim
Ätsmingi klopūb.
Mä’ddõn vȯlks vȯnd ätsmidēgõst mǟngamõst.
Ätskunāgid sǭm ku’bbõ tegīž.
Tēg ät kūldõt.
Tēg ät sȭitat mittõ stuņdõ mi’nkõks īņi virgs vȱlda.
Pūd ǟrmatõbõd.
Ǟrma katāb pūḑi.
Ǟrkiļ vȯ’ļ mingizt nēļakimdõ tsentimētõrt pitkā või amād vīžkimdõ ka, ja si’z tä’mmõn vȯ’ļtõ seļļizt rāikad si’zzõl ī’edtõd nēļa kaņț pǟl, algõ pakkõld sadāgõd mǭ’zõ.
mīez nemē ǟrga
Ǟrga kōvab.
Ǟrga u’m kõ’zzi.
Ǟrgan at sǭrad.
Bokād tagān tä’m palg ei ärblimizõks.
ärbõ vāldiž kīskõ
Šǭ’v kuostūb, ärb īeb.
Bokādõks u’m gīm tikkiž ǟrbidi täuž.
ä’bvȯ’ddõltõt äpārtimi
Äp, ma ä’b tu’l.
ve’l jo ändizpǟvan
Mie’dlinkizõn u’m ǟnda.
Vaps siskāb ǟndaks.
Īrgõb ämārdõ.
Īeb ämārõks.
Ve’l u’m ämār.
Ūoņdžõl ämārs lǟ’bõd mie’rrõ.
mi’n ǟma
kilā ǟma
Mȯiznikād läpši i’mtiz äm.
jaļgi ältõ
la’jjõ ältõ
Ta ǟlõb ja ǟltab ēņtšta.
Lāinõd ǟltabõd.
Lind ǟltab tabārtõ.
Ku jalgõ ǟltab, si’z ǟltab kuŗē lapstā.
lapstā ältõ
Ta ǟltab lapstā.
tabārt ältõ
laps äl
sūr äl
Mä’ddõn vȯ’ļ dēļist nēļakaņțlimi äl tī’edõd.
Kǭ’dst kūožõst äl vȯ’ļ la’ggõd jū’r vi’zzõ pa’ndõt.
linād ä’ddõl
Ä’ggõks ä’gstõb mǭdõ.
Anni a’iliz ǟ’kõl-bū’kõl nītstõ kuodāj.
Sūr ädāzõks ma a’iliz.
Se ädāstõb usktītštijiz jengõ.
Sa ūod jarā ädāstõd.
Ädāstiz vajāg rǭ’dõ.
ädāstiz tī’edõb
Ta u’m ädāli, ta ä’b vȯ’dlõ.
Lapst vȯ’ļtõ ädālizt randõ lǟ’dõ.
Ädāläbāndõksõks ma sai vi’zzõ ē’ḑõm, ku vȯ’ļ lē’mõst bǭn pǟl.
Ädāläbāds sai sīedõ.
Ta ädāl jūokšiz.
Se lǭja u’m ädāl tī’edõd, sīepierāst ta ä’b ūo mingi jõvā.
Ädāks ta unīz rǭ’ kuodāj.
Kuŗē ädāgtiz nāizta.
Se ädāgtiz nänt vä’ggi jarā.
Ta ädāgtiz sīnda, sa ädāgizt tä’mstõ.
Ta u’m seļļi paint, kis nǟb, ku su’ž tulāb lambiž, ī’ž ä’b ädāgt siedā sutā, bet ī’ž panāb je’dspē’ḑõn.
Ma ädāgiz sūršti lāinist.
Ku dikți jarā ädāgõb, si’z u’m sa’ddõltõb te’b.
Ädāgimizõst võib sǭdõ mingiz rujā.
Rištīng u’m ädās, ku u’m irm.
Ni set u’m ädā.
Ma ni u’m ädās.
Ta päzīz sūrstõ ädāst.
Ädā ä’b tu’l ouŗõs.
Mie’r pǟl sugīz ädā.
Sa ä’d ūo tīera.
Kas sa midāgid ä’d vastāt?
ä’bvȯ’ddõltõd äpārtimi
Vȯ’ddõrz ve’l u’m ä’bvaļmõz.
mittõsu’g ä’bkǭ’ļõs sǭdõ vāldiņ ä’bvajāglist täpīņtõd sõ’ņšti
ä’bustõb rištīng
ä’bustõb tīeli ī’ds kūožõs ä’b pī’l
ä’bțõb ulzõ purgõ
Līvõd ī’t tȭitiz ä’bțõ mi’nnõn skūolrǭ’kõks.
Līvõd ī’t mi’nnõn ä’bțiz ka.
Mis se ä’bțõb?
Se u’m ä’btǭ’dõb sõbrā.
Vanā Gǟdõ vȯ’ļ ä’btiji rištīng.
Se u’m ä’btäutõb rištīng.
Ne āt tǟdõd äbtäutõbt.
Tä’m sēļtami u’m ä’btäudzi.
Ä’btäudi võiks vȱlda se, mis ä’b ūo täutõd, ä’b täut mīeldõ, ä’b täut rǭ’dõ, ä’btäudzi.
Siprikšvigā kāngaŗ riek vȯ’ļ ä’bta’zzi.
Ma tǭ’ž lǟ’dõ ä’bstatsionārõz.
Se vȯ’ļ ikš va äbsindzi mīez.
äbsīlistiz je’llõ
Pǟva ä’bsieldõ pāistab.
Tikkiž se ažā vȯ’ļ ikš sūr ä’bsieldit.
Polākõz rõkāndõb ä’bsieldistiz.
Se kēra u’m ä’bsieldistiz kēratõt.
Tämpõ u’m seļļi ä’bsieldi āiga.
Ta vȯ’ļ ä’brištīngli eņtš lapst vastõ.
Minā vȯļļi vä’ggi ä’bpraktili rištīng.
ä’bõigizt vannõ
Se u’m ä’bõigi riek.
Kis midēgõst ä’bõigiz või jämp vīțõ tī’eb.
ä’bo’vli pȯis
ä’bo’vli kōpmīez
mingizt ä’bmingizt bõuvmaterjālõd
Se u’m seļļi ä’bmīeldõb ažā.
Ä’blõpsnā rištīngõks u’m lǟlam ku’bsõ je’llõ.
Pe’rnai vȯ’ļ ä’blõpsnā mi’n vastõ.
äbkūlizõks īedõ
ä’bkȭrdali rištīng
ä’bkȭrdali puls
Se sukā u’m mi’nnõn ä’bkõlbzi.
äbkǭ’ļõs sǭdõ vāldiņ äbvajāglist täpīņtõd sõ’ņšti
Se āiraz u’m ä’bkȭlbatõb.
äbkȭlbatõbõks sǭdõ
Ne āt ī’dsku’bs sǭnõd ä’bkȭlbatõbõks.
Ta rõkāndõb ä’bknaššõ.
ä’bkažīn ja pȯlgdõd
ä’bkistiji tu’ļ
ä’bkistijizt mǟ’dõltõkst
Ma neiz ä’bknaššõ rištīngt.
Kēņig tidār ei ä’bknaššõks.
ä’bjõvāilāli kazāj
ä’bjõvā vaim
ä’bjõ’vvõ tī’edõ
Vanātǭți īend rujāks ja ä’bjoudzizõks.
Se tīe mi’nnõn u’m ä’birdzi.
Tämpõ at ä’bī’dlimizt liestād.
äbīzt tī’edõ
Tä’mmõn u’m äbī.
Se u’m äbī ažā.
ä’beldi rištīng
ä’b lind pūsõ, ä’b kalā mie’rsõ – tijā pasouļ
ä’b lū, ä’b pī’emdõ – ä’b või sīedõ
ä’b minā, ä’b tämā
ä’b ne’i, ä’b ne’i
ä’b vȯzā, ä’b kalā
Ma ä’b lǟ’ ä’b sīņõ, ä’b tǟnõ.
Ma ä’b lǟ’.
Ta ä’b tīeda.
Mēg ä’b nǟmõ.
Ne ä’b jāmstat.
Mi’nnõn ä’b ūo aigõ.
Ä’b ūo tǟ’dzi.
Ä’b ūo vi’ggõ.
Ma ä’b tund tēḑi.
Paldiņ tä’m kalmõ jemīņ mēg mitikš ä’b tīedamõ ja ä’b līedaksmõ.
Ä’b ta tu’l.
ažāsõnād formõd
ažāli rõk
Nä’gțiz vȯ’lmõ ažāli le’žgõltõ kēravīțõ rõkkõn.
Se u’m ažāli pū.
Ažā u’m seļļi, ku ma mūpõ ä’b lī kuo’nnõ.
Se u’m mi’n ažā, se ä’b ūo si’n ažā.
Mingi ažā si’nnõn sīest?
Ažā u’m tī’edõd.
Ma vȯ’ļ ažā pierāst Dūoņigs.
jõvā ažā
lieudtõt ažā
vǟ’ki ažā
Lōda pǟl u’m pǟgiņ a’žḑi.
ī’edtõb ažā
mī’e ažā
naiz ažā
A’ž sa lǟ’d, si’z ma ka lǟ’b.
A’ž ma sǭb, si’z ma tūob.
kolhoz eḑīzmī’e azūmnikā
azūmt lieudõ
azūmt täutõ
azūmt tī’edõ
Li kaŗŗõl mi’n a’zmõl!
Ma lǟ’b si’n a’zmõ.
Läpš tī’eb ațā-ațā.
Pi’ņ utāb auh-auh.
ne attõ
Atroug, seļļi luft tu’ļ tā’giž.
rovst ātõ
jetāb atmattõ
u’m atmatsõ
Sīe atmatā kīskiz i’lzõ.
atjalgõ sältõ
Gust pa’ņ atjālgad kǭ’dõ rindõ.
Šlītõr mä’gallõ at īlbõkst.
Se tä’m jūsõ u’m aššõ ne’i ikš un kakš.
ne’i aššõ ne’iku flint
Kui ašīd, ne’i uļīd.
Astõr u’m puțkõz.
i’lzõ astõ
i’ļļõ astõ
mǭ’zõ astõ
Ta astāb strepīst i’lzõ ja mǭ’zõ.
Izā astīz laijõ.
Polākõd vȯļt astõnd tarā pǟl.
Minā astīz ǭbõ i’lzõ.
Pī’egiļnikād astīzt i’bbizt sälgõ.
Astīz varbõ pǟlõ, la’z ta vȯlkõ tīedaji.
Ma astāb si’n jālgad pǟlõ, la’z vȯlkõ daņtšõmõst.
jū’rõ astõ
kilgõ astõ
si’zzõl astõ
vastõ astõ
Ma astāb kuodāj.
Mȯ’lmõd astābõd sūrd samūdõks randõ
Pūoga astāb izā vastõ.
strepīd astām
ratstājiz astām
astām pidāji
astāmt ta’ggõ
dīenast astām
Āŗštõd mīnda kōgiņ āŗštizt.
Ta āŗštiz eņtš pūoga šärlakstõ tierrõks.
Ta āŗštiz tǟnda salāndõmõst jarā.
Aŗšt āŗštõb ru’jḑi.
arū andõ
arū pǟ’zõ võttõ
arū sǭdõ
Pūoraz sai arū.
Ma a’rtõb sukkõ.
Pițkīzka’briki a’ilõb a’rtiz mǭ’zõ.
je’llõ artõ
mǭ’zõ artõ
Ma artiz kirrõks käp jarā.
ma arrõb
tagān arrõ
ä’b arrõs
tagān arrõ iļ kulūd
tagān arrõs i’ļ āndamiz ja võtāmiz
Rǭ’dõ ta tūndiz jõvīst ja mūoštiz siedā lu’ggõ ja arrõ.
mi’n arrimiz pie’rrõ
Vǟndab vattõ ārnā’tõl immõr.
ēņtšta armõl pi’ddõ
Ta āndiz vanā Gǟdõn armleibõ.
Ta u’m armka’dli eņtš naiz pǟl.
Pūošõd ārmikšõbõd neitsõd immar.
Mä’ddõn u’m ve’ggi armij.
Pȯis ārmikšõb neitstõ, ta tǟnda sūdlõb, ta tǟnda silāstõb.
armiz pierāst
armizt andõ
armizt pallõ
ārmaztimiz tu’lkõks
armõ ārmaztõ
izāmǭdõ ārmaztõ
neitstõ (~ pȯisõ) ārmaztõ
Lapst ārmaztõbõd va’nbiži.
Ma ārmaztõb sīnda!
Jemā u’m mi’nnõn ārmaz.
Ta ārmakstõb rǭ’dõ.
Rǭ’dõ u’m ārmakstõmõst.
Ma pidāb tagāvarāks midēgõst, rǭ’dõ ārmakstõb, ma ä’b ānda ne’i je’n rǭ’dõ ulzõ.
Mi’n u’m jõvā sūtäuž, ma ārmakstõb siedā eņtš lapst pierāst, eņtš jemān.
ārmakstijizõn vȱlda
Ta u’m ārmakstiji.
izāmǭ arm
Pȯisõn u’m arm neitst vast.
armõ andõ
armõ pi’ddõ
armõks vȱlda
Ni u’m ikškõrd arm mǭ pǟl.
a’rlimi pū
a’rlimizt oksād
kuolma’rlimi ang
Arīņtõb vȭrta – tǟnda nemē parāntõb, tǟnda pāikõb, tī’eb tierrõks.
Se u’m arhīvõs ve’l tieudtõb.
a’rgiļi täm
a’rgiļ vȱlda
sūormõd a’rgiļ
ārga nekā lāmbaz
Ārga rištīng mie’rmī’ekõks ä’b kõlb.
a’rgiļ pū
a’rgiļõks īedõ
a’rgiļ rīț
a’rgiļ viedām
Saksād tǭ’žtõ mīnda arestīertõ.
Äbjõvā āiga ārdiņ ta i’z tu’l.
problēmõd arāntimi
riekstõ arāks lǟ’dõ
arāks tūldõ
Ikš arāgõz ļärīkšõb tegīž.
Vaŗīkš ajīz arāgõ je’dspē’ḑõn.
Vaŗīkš ajīz arāgõzt.
Vaŗīkš taplõb arāgõks.
Sukā arābõb.
Tarā arābiz jarā.
ku’bbõ arābõ
Je’l arābõb.
Ta arābõb ku’bbõ.
Suoļm arābõb.
Nai arābõb.
Nai arābiz jarā, laps kandtõb āiga le’bbõ.
kēravīț arāl
arābiji, mis pudūb jarā
ang a’r
riek a’r
pū a’r
jo’ug a’r
tuoizõ a’rrõ lǟ’dõ
Aptēkõr siegūb aiņḑi.
Aŗšt kēratiz mi’nnõn aptēk aiņḑi.
Vǟnta aprink jū’odiji
Appõnrokkõ smeļūb ja jūob, si’z kǭjstõ jūob.
appõn umārz
Mǭŗa u’m appõn ne’iku gārban.
Ta tǭ’b appõnt.
Rok īeb appõnõks.
ang aplōka
riek aplōka
pū aplōka
jo’ug aplōka
Kristusõn vȯļt kakštuoistõn apostõlt.
i’bbizt aplōka
lambõd aplōka
nī’emõd aplōka
Mēg teimõ aploukõ.
Ajā nī’emõd aploukõ!
Nī’emõd vȯ’ļt lǟ’nõd aploukst ulzõ.
nǭțidi apāntõ
apātõksizt kädūd
Ta pa’ņ sēmḑa apāndõm.
Kītõb, vāņ, a’ž magūb kōgiņ: apāndõb lovāl; ni ūotõ kil apāndõnd; nūz ni i’lzõ, ni u’m apāntõd pǟgiņ lovāl.
apāāina lī’edõd
A’ņgõz u’m kuolm- agā nēļaa’rlimi rōda, missõks siskāb ka’ļḑi.
Mä’d kilā kalāmī’ed aņgiri ä’b ve’jjõt.
Ma mǟ’dlõb, mi’n ǟma kīetiz aņgõrdrokkõ.
āņdig perīnai
Antkǭmaŗ vȯ’ļ plīțkǭmaŗõn le’žgõl, se vȯ’ļ jarā pandõb kǭmaŗ, kus pa’ņ sīemnāigad si’zzõl.
Ānkaŗplatš u’m se, kus lǭja ētab ānkaŗ ja sīe immar ētab lūomõd.
Ānkaŗplatšõ ētizt ānkaŗ
Mēg tä’mpõ vejīzmõ set ī’d ānkaŗplatšõs.
ānkaŗ pǟl īedõ
ānkaŗ pǟl pānda
ānkaŗt eitõ
ānkaŗt nustõ
Ānkaŗt laskūb mie’rrõ ānkaŗkieudkõks agā ānkaŗskēḑõdõks.
Āngastõmāina tē u’m jõvā āina.
anekdōtili su’ggimi
kuolma’rlimi ang
Āndõļmaņõd, eņtš kōpõks ne āndõļtõbõd.
Skūolläpš pǭliz skūolmēstar kä’dst andõksandõ.
Taļšpivād āndõks
Kilāliztõn vȯ’ļ īņõ tõurõz āndõks.
Tä’mmõn kīeld āndõks u’m.
a’bbõ andõ
alā andõ
andõks andõ
i’lzõ andõ
īņõz andõ
jarā andõ
nõ’vvõ andõ
si’zzõl andõ
tagān andõ
tā’giž andõ
tīetõ andõ
ulzõ andõ
Mi’n pušnikā tǭ’ž andõ eņtš liestād zīḑõn.
Lapst āndabõd va’nbiztõn vanās igās leibõ.
Mä’ddõn vȯ’ļ andtõd īņõz tsukkõrzt.
Ma kǭjkõks āndiz näntõn si’zzõl tsukkõrzt.
Ma āndab tä’mmõn tieudõ, la’z ta tīedag tī’edõ.
Lǟ’ks andõ si’nnõn i’ļ nik.
Āndab nī’emõn joutõks pi’ds sälgõ.
Ma tä’mmõn āndiz jõvā nanā.
Ta mit ä’b ānda immõr vaņtlõ – ku si’nnõn ä’b ūo aigõ ne’ije’n, ku immõr vaņtlõ.
ka’ddimiz alā andõ
Mõitiz päp tä’mmõn ä’b vȯlks āndatõn 1858. āigast bībõl.
Ta u’m āndaji, ä’b ūo seļļi nǟlga.
Ūd āigastõks ro’vzt ī’dtuoizõn āndabõd āndidi.
mitmõsu’glizt andõd
Tǟnda sǭtizt a’mži.
Ä’b jōda a’mži lǟ’dõ.
mittõ amūstiz tā’gižpē’ḑõn
Amūstiz vanākuŗē vȯ’ļ tǭ’nd tī’edõ damā i’ļ mie’r Kūolka nanāst Sǭrmǭlõ.
amtlõ amā sūkõks
Ta amtlõb vāldiž sūkõks.
Ma kǭļiz a’mtiz.
 Amtlimi akūb.
Amtlimi tulāb, līb vī’mõ.
Ro’vžti tu’ļ a’mšti.
Mä’d kilā lǭjad amni’ggõks āt aigās.
A’mši jelābõd tīedõ.
a’mnä’mniz mõiti
ne’iku āmen pivāskuodās
Āmbaztõ – ne’i ku pilkõ, le’b ambõd ne’i vie’ddõ, ambõ pǟl võttõ.
Mis sa āmbaztõd!
zǭig ambõd
ambõ pǟl võttõ
ambõd irrõnõks a’jjõ
ambidi kīerõ
ambidi nä’gțõ
ambõd ne’iku su’ddõn
Ambõd ä’b akkõt pǟlõ, ne’i vizā u’m.
Ambõd dõ’ržõbõd sūsõ, ku u’m kīlma; ku u’m irm, si’z ka.
Ma i’z sǭ mittõ ambõd alā.
Mi’n izā kūoliz jarā, ambõd sūsõ ne’iku kivīd.
La’z ta karīņtõg ambõd va’igõ!
Ma u’m tuoizõn ambõd va’isõ, tuoi mīnda ī’dstī’d na’grõb.
Mis sa nä’gțõd eņtš ambidi!
Sä, kerk, si’nnõn luiniz ambõ, ānda mi’nnõn tīeroudiz ambõ!
Vanā Ermanbrik vȯ’ļ jõvā amātnikā.
Jõ’vvõ amātnikkõ u’m tu’lkõks vȯtšõmõst.
kiļgi amāt
Jegāikš amāt u’m jõvā.
Jõvā amāt u’m sūr rikūz.
Mä’d i’ļtarāli opīz kengšepā amātõ.
Sīe ibīzõn āt amātõd.
Nītsõ kazāb amāsu’glimiži aiņi.
vä’ggi amāpūoļi
Nēḑi u’m amākouți.
Amāje’dsõ ta lǟ’b randõ.
Amād lekštā kuodāj.
Või ne’i amād kanād rõkāndõbõd?
amā sūŗimi
amā knaš
amā āiga
amā mǭīlma
amāst jengst
amāst sidāmõst
Amā tulāb je’ddõ.
Lēba aļtõb.
mõltsi aļtimi
Mõltsi aļtimi: e’žmõks ta u’m vālda, pie’rrõ ta īeb mõltsizõks.
kievādi aļļõm
aļdždi eitõ
Mi’nnõn tu’ļ āļdža.
Ta īrgiz aļdždi eitõ.
Seļļiz päuvši laskīzmõ alz lambõd ī’dõku’bbõ.
tūlda a’ltõ
a’ltõb pirgkõks tu’l jū’rõ
Ǭ’jõ a’ltõb palām.
Ma a’ltõb tūlda, si’z līb sieldõm.
Ta vaņtlõb almõlgulmõ.
Se skuțk u’m a’lmõl vīžtuoistõn āigastõ va’nnit.
A’lmõl sildõ u’m tõvā kūož.
Ma tä’mpõ viedīz va’ddõ mūšti a’lmõl.
Pent Pētõr viedīz va’ddõ mēšti a’lmõl.
Ne istābõd pū allõ.
Pȭrand u’m allõ.
Tä’mnāigast u’m pǟgiņ na’ggiri allõ.
Sīekõrd allõ vȯ’ļ jemīņ lešti.
Jadā a’llitutkām u’m vīds si’ls.
amā a’llimi
a’lli gūngaserk
a’lli jagū
a’lli pūoļ
a’llizt bikšõd
Mä’d tubān u’m kivīst a’lli.
Līvõd saitõ pīkstõd alīztõ saksādõn.
Saksād alīztizt suodās.
Saksād alīztizt līvliži.
līvlizt alīztimi
Āiga u’m ne’i lem, ku võib alīzserkõl kǟ’dõ.
Gūngaserkõn alīzpūoldõst u’m rǭz ī’edõmõst jarā.
rišt alīzki’v
Tä’mmõn vȯļļi alīzkuoțšõ kūldarǭ’.
Ma āndiz eņtš alīzkēra.
Ma sai sīe rǭntõ alīzkēra vastõ.
Ne’i nūzõbõd mīrõd alīzalīžist i’lzpē’ḑõn.
A’lgtõ – maksõ tīe je’dst midēgõst.
ālgidi sältõ
Ta rabīz algkõks.
Ma pa’ņ ālgõd rīțõ.
Ikš alg ä’b palā.
Ma ä’b pä’z riek aldõst le’bbõ.
Ne’iku mǭ aldõst ulzõ vie’ddõd.
Ta lõuglõb kȭnkast alāzpē’ḑõn.
u’m alāz
alāz nǟ’dõ
alāz īelkõks
alāz nǟ’dõ
Mi’n u’m seļļi alāz mēļ.
alāstõmõt lǟlamstiz
alāstli kēņig
Ma vaņtlõb alāpē’ḑõn.
Alāntõ – se u’m, a’ž ta āndab ēņtšta mingizõn alā; se u’m ūdstiz tī’edõd sõnā
Tämā alāntiz mȯiznikād je’ds.
Līvlizt i’zt alāntõt sūr Kǭrliz je’dsõ.
Minā alāntõb krīevõdõn, lețliztõn.
Mȯiznikād alāntizt ta’lro’vžti.
Būņțik i’z tǭ’ alāntõ ēņtšta lețliztõn.
Ne vȯ’ļțõ ī’d kēņig alāmõd.
Vēna alāmjūokšõm u’m tõvā.
alābizt pūd
Alāb u’m pū, pa’j u’m pȭzõ.
Alābõn attõ pitkād ǭ’dõd lī’edõd, pa’j lī’edõd attõ pigātagā immõrgoutlimizt.
Rǭntõz sadīz lōdan alā.
alā andõ
alā eitõ
alā īedõ
alā kēratõ
alā pānda
Li alā!
Ma īeb alā tä’mmõn.
Sǭpkõz u’m akurātõn seļļi ku vajāg, seļļi ne’iku aigdõd.
Ta u’m akurāt seļļi ku jemā.
jū’rõ akkõ
Akūb mi’nnõn ne’iku pīrgal silmõ.
Akkõks immõr ka’ggõlõ.
Rujā akūb ī’dtuoiz jū’rõ.
Rujā akīz mi’nnõn.
Duņtš ä’b ak, u’m tȭlza.
vi’zzõ akkõ
Ma akūb pū’zõ vi’zzõ, ku ma ä’b sadā.
Sa akūd sīe a’mmõn vi’zzõ.
Sǟ’l amā jõvīst akūb.
Sīen jālga ä’b ak.
vi’zzõ akkõ
A’ž sa tǭ’d rištīngtõ akkõ, si’nnõn u’m vakțõmõst un vērgõmõst.
Kaš akūb īr vi’zzõ.
Kalāmī’ed jõvīst tīedabõd akkijid kūožidi.
vālda akātsij
Ma pidīz ukstā akātõksõst.
Akūd teitõ kūoršõn vi’zzõ.
tagān a’jjõ
a’jjõs sūŗimiz pe’ļmiz tagān
i’lzõ a’jjõ
jarā a’jjõ
ku’bbõ a’jjõ
pǟlõ a’jjõ
ulzõ a’jjõ
va’izõ a’jjõ
a’bbiņi a’jjõ
ainõ a’jjõ
ibīzt a’jjõ
sigān kǭra jarā a’jjõ
laijõ a’jjõ
lūnda a’jjõ
lūomidi a’jjõ
na’ggõlt a’jjõ
tīe jū’rõ a’jjõ
ūnda siļmšti a’jjõ
Ta ajāb naiz jarā.
Kǭŗapaint ajāb nī’emõd kuodāj.
Freiberg vȯ’ļ a’jjõn ku’bbõ pǟgiņ viļļõ.
Kalāmī’ed īrgizt a’jjõ lǭja mie’rrõ.
Ma ajāb sī si’nnõn.
Mī’ed sa’ggõld ajābõd a’bbiņi.
Gērmaņ ajāb kālkaks nǭ’gõn kǭra mǭ’zõ.
Pi’ņ ajīz nī’emõ tī’edidi.
Jakt pǟl ī’d ajābõd, tuoizt laskõbõd.
Ǟrga ajāb nī’emõ tagān. ~ Ǟrga ajāb nī’emõ.
Kuoigīd īrgizt a’jjõ ouŗmašīnõd.
saņț ajāb rǭ’dõ.
Kolhozõs u’m āitamīez.
Āitana’lli vȯ’ļ tijā.
Mä’d āitane’ḑḑi vȯ’ļ la’iglimi ki’v.
ǭ’rõnd āita
vīļa āita
Āita vȯ’ļ jegās kǭrands.
Amā tie’g u’m āistari täuž.
āinavǭlõ artõ
Airõdõks sȭidab.
Rāndas u’m kūldtõb airõd märā.
āinatupūkst kandõ
Āinalī’ed pǟl võib kastūgt vȱlda.
Āinakerk lōlab.
ikš āinagi
Vanā Di’drõk āinagi pūoga kadīz jarā suodāl.
āinadviedāmt rejīkšõ
āinadviedāmt sältõ
āinadviedāmt tī’edõ
aiņi jūodõ
Ne’i tulāb āinaāiga ja ta nä’gțõb eņtš knaššõmtõ.
ainõ a’jjõ
ainõ andõ
ainõ je’llõ
ainõ nītõ
ainõ vie’ddõ
nīt āina
tarā āina
sūo āina
Āina kazāb ku silmõz nǟ’dsõ, kui tǟnda võib valdõ.
Āina u’m jõvīst ka’zzõn.
jõvā āina
Aimro’vzt lekštõ tõrg pǟl.
Aimõks kītizt perīmī’e aim.
Mi’nnõn attõ kim aimõ.
Seļļizt mõtkõd u’m pa’nmõst a’igõl.
A’b tu’ļ aigstiz.
ku’bbõ a’ilõ
mǭ’zõ a’ilõ
tuoizõn pǟlõ a’ilõ
a’ilõ ibīz
Ma a’iliz tästā ne’iku tūļ tabār allõ.
Ta a’iliz ne’i, ku kūondad tū’giztõ.
Ne a’iliztõ ne’i, ku mǭ rū’tšiz.
Ku tu’ļ vadā kuoț, liestād a’ilizt kuoțțõ si’zzõl.
Pițkīzka’briki a’ilõb a’rtiz mǭ’zõ.
Tallõ ma a’iliz sūrstõ kȭnkast rie’ggõks mǭ’zõ ja kīļaz vigā pǟlõ a’iliz jeirōdadõks kui lind.
Mašīnõd a’iliztõ ku’bbõ.
Jālgad panāb sāina pǟlõ, ve’r a’ilõb tā’giž.
Rõk ai’lõb jõvīst – kui sa rõkāndõd, ne’i lǟ’b.
kieuži, mǭdõ, vietā aigõ
Ku aigõb jaļgi, si’z mingi tundtõb kūolõb, ku aigõb sūormidi, si’z mingi kovāl rištīng sīndõb.
ǭ’riņi aigõ
Bomb võib dõ’ŗžtõ a’igiži, mis immõr sīe bomb u’m.
Touvõ aigiz va’ddõl i’z lǟ’.
Āigiņ jemā jelīz pūoga jūs.
mūnda āigiņ
Vaņīmõd kalāmī’ed kǟ’bõd aigāvõrgidi ētamõs.
8. janvār u’m mä’d kūoŗ āigastpǟva.
Ma si’z vȯ’ļ set nēļa āigastli.
Nikā jõ kūdāigasti lugīz rǭntidi.
mūn āigast
tagāmūn āigast
sadīņ āigastidi tā’gižpē’ḑõn
Ūž āigast
Vanā āigast ȭ’dõg
Kalāmī’ed kǟ’bõd āigast le’bbõ mie’rsõ.
Vȯndzizt Ūdtõ āigastõ!
Līvliztõn āt set kakš āigarǭntõzt.
aigāmǭļi kūož
aigāmǭļi kǭrand
Li aigāmǭlõ!
āigali ažā
sadā āigast āigal
Ne ǭ’rõnd (~ kǟngad) at m’innõn āigal.
eņtš āigal
sīel āigal
A’b tulāb jegā kõrd āigal.
aigõ võttõ
āiga pie’rrõ
Āndiz āiga mingiz u’m vajāg.
kievādi āiga
si’gži āiga
sõ’vvi āiga
talli āiga
obāz āiga
parāz āiga
pe’rri āiga
vāldiž āiga
varāz āiga
va’ņši aigši
je’dsõ aigõ
kōgiņ aigõ
strēk aigõ
se võtāb aigõ
amūst āigast
siedaig sǭņõ
sīest āigast
mingiz āigaks
jegāl āigal
kievādiz āigal
kōgiņ āigal
õigiz āigal
perīz āigal
sīel āigal
sīel eņtš āigal
tīe āigal
päuvõ āigis
va’ņši aigši
aigõ pi’ds
aigõ vībtõ
aigõ võttõ
pitkā āiga
Ni u’m āiga.
Āiga ä’b vȯ’dlõ.
Āiga u’m jūsõ.
Tä’m āiga u’m le’bbõ.
Mi’n āiga u’m täuž.
Jegāī’dõn eņtš āiga.
Āiga lopūb.
Amā āiga ta u’m sīlmad allõ.
Paldītõn u’m ro’vdõn rikāz āiga.
Ta tu’ļ riktig āigas.
Siz tä’m āigis, ku ta u’m läpš vȯnd, siz ne at kǟ’nd lambiļ Tsä’lmõts.
Seļļi kuoŗŗimi lǭtkubūd kouți võtāb aigõ.
Mi’nnõn u’m pitkā āiga
Mi’nnõn ä’b ūo aigõ mittõ jalgõ lǟ’dõ tubāst ulzõ.
bǭ’rgõ āiga
ka’žži āiga
kīebi āiga
kīlma āiga
knaš āiga
lem āiga
ōḑig āiga
sitā āiga
vī’mi āiga
Seļļi āiga ku mittõ pi’ņ ä’b või ulzõ lǟ’dõ.
Āiga kīerõb.
Tämpõ tȭitiz jõ’vvõ aigõ.
Lem āigaks vȯzā rikābõb.
Se brik u’m tund Sīkrõgõl a’igõ.
āibaļi sū
āibaļiz sūkõks
Ta pū’stõb āibaļizt sūdõ.
Läpš āibaltõb.
Lapst āibaltõbõd.
pǟgiņ āibaļi
Āibald jūokšõbõd sūstõ.
Lapsõn jūokšõbõd āibald.
U’m je’llõn sǟ’l mingi se engõlmaņõd agent.
Mi’n tǭți vȯ’ļ agār mīez.
Vīļa u’m agāņi, siedā u’m tī’emõst pū’dõks.
ti’jḑi agāņi pȯļtõ
Vȯ’ddõr agāņi jelājidõn i’z sīet.
Ta pūoļtab ti’jḑi agāņi.
Agā sa võtād mīnda mi’n knaššõd sīlmad pierāst?
Agā se pițkīz zägār lǟ’b pi’ddõz.
Jemā pa’ņ lapsõn lǟ’mõ kuodāj, agā ta i’z lǟ’.
vandõd advokāt
Maija va’nbizt vȯ’ļtõ võttõnd eņtšõn sīe adventistõd usk.
a’ddõr vī’emõrd, lastā, kiņdžrōda, a’ddõrpū, kä’d akātõb
Ma kīndab a’ddõrõks.
Paldīņ nǟb pǟgiņ a’bnikiži.
Ta rõkāndõb ī’d a’bnikizõks.
 Mēg jegāikš ārmaztõm ja ouvõstõm eņtš a’bpūolt.
Siedā a’bnizt lǟ’ks jarā kerīkšõ.
Vanātǭți vȯļ āinaāigal sūr a’bli.
direktor abli
jumāl a’bkõks
a’bjelāmizt murdõ
a’bjelāmizt rikkõ
a’bbõrz pū
a’bbõrd tēgald
a’bbõndõks mīez
a’bbiņi a’jjõ
a’bbõl kǟ’dõ
a’bbõl lǟ’dõ
a’bbõl nuttõ
a’bbõl vȱlda
A’bbõl!
Ma võtīz tä’m eņtšõn a’bbõl.
Ta kǟ’b muntõn a’bbõl.
abīdi nustõ
Pǟ u’m abūd va’isõ si’zzõl vie’dtõd.
a’bbõ andõ
a’bbõ vȯtšõ
A’b tu’ļ õigiz āigal.
Kilāro’v a’b kuo’igmī’edõn tu’ļ aigstiz.
Kielk Tiļļõstõks āndizt ī’dtuoizõn a’bbõ.
Ta vȯtšūb mi’nstõ (~ mi’n jūstõ) a’bbõ.
kilgõ vȯidõ
Vȱida je’dst jarā!
Mis u’m kievām, se vȱigõb, mis u’m lǟlam, se lǟ’b pū’ojõ.
U’m vīmõst mie’rrõ ja vȱigtamõst mingiztõ.
pūd vȯigtimi le’žgõlimiz sadamǭjālgab sǭņõ
Rujā rištīng vȱikõb.
Blašk u’m seļļi laigāvȯiti botīļ.
U’m vȱitamõst vȯijõ, sīņõ vȱitab langõ si’zzõl.
si’zzõl vȯitõ
la’z ka vȯlkõ
vȯlkõ pǟl
vȯlkõ mis vȯldsõ ~ vȯlkõ kui vȯldsõ
Vȯlgid ne’i lõpsnā!
Mi’nnõn ä’b ūo si’nstõ ä’b lemmõ, ä’b kilmõ.
Sa ä’d ūo mägūd tagān, sa ūod ro’vd barāsõ.
Sa ä’d ūo mõtsās je’mmitõt, ku sa midāgõst ä’d nǟ, ä’d tīeda.
Ne attõ vȯ’l rabād.
Vȯ’l sa jõvā!
Vȯ’lgid tēriņtõd!
Vǭ’tõb, la’z šūmõd vȯlkõd.
Mašīnt eļļõb, la’z vȯlkõ kievām.
Ä’b ūo tieudtõb, ku sǟ’l vȯlks vȯnd mingi mū perīmīez
A’ž mēg vȯlksmõ siedā nǟnõd!
sa vȯlkst tǭnd
Jālgad ne’i smagād, ne’i ku vȯlkstõ svināst tǟdõd.
Mi’nnõn u’m jõvā vȯ’lmi.
Mi’nnõn ä’b ūo jõvā vȯ’lmi
lūotõmõt vȯ’lmi
tajā, vie’ddõl, gǭzi ja plazmā vȯ’lmi
Mi’nnõn aldz vȯ’ļ vīmõst vanāmämmõn lemḑileibõ.
Sa vȯ’ļd Kūolkas.
Tūļ pū’giz ne vȱlgõd je’dspē’ḑõn.
vȯļgi kibār
Mi’n tǭţi nīžimiz pie’rrõ tä’m izā, mi’n vanātǭţi, vȯļļi Irēld perīņ
Ne vȯļļid lețlizt.
Tēg vȯ’ļtõ sīenõd.
Linālōdad vȯ’ļtõ ne’i kērabizt.
Vanātǭţi u’m vȯnd vanāǟmast jõvāgid vaņīm.
Sīekõrd ta vȯ’ļ vȯndzi.
Võrgõd attõ touvõ kä’dsõ vȯnnõd.
pa vȱnõks
jõvā vȯn pǟlõ
Või jõvāst vȯnstõ ä’bjõvā vȯn sǭņ u’m pitkā riek?
Vȯnnõ vȯ’dlõb ne’iku valdõ kuo’igõ.
rištīng vȯņ
Sa vȯņštõd, sa ūod vȯndzi.
Si’nnõn vȯņštõb, amādõn ä’b vȯņšt.
Vȯņštiz jarā urgõ.
Se tīe vȯņštiz.
Āndab lapsõn vȯrdaiņi, la’z vȱrdõd läkkõd u’lzõ.
vȱrna sieldõm
vȱrna ēļ
vȱrna tūļ
Kievād laskīz lambidi vȯrūks pǟl.
Vȯ’ŗki, se u’m vagā ja lougli.
vȱrdist tarā
Ikš vȯŗž u’m seļļi, missõks āigizt, grǭvkōvajid āigizt vȯrdkõks.
Lapsõn u’m vȯrži. ~ Lapsõn at vȱrdõd.
Sa vȯŗžtõd katūkst vȱrdõdõks.
si’zzõl vȯstõ
i’lzõ vȯstõ
ku’bbõ vȯstõ
ulzõ vȯstõ
Vȯšiz mi’nnõn tutkām jõvā līb jūsõ?
ulzõ vȯtšõ
Kis vȯtšūb, se līedab.
Või sa vȯtšūd e’glizt päuvõ?
Vȯtš tǟnda ne’iku nõggõlt āina sizāl!
Vȯtšigid i’lzõ!
tagān vȯtšõ
lī’ebi vȯzā
nī’emõ vȯzā
pu’nni vȯzā
sūoli vȯzā
priš vȯzā
sigā vȯzā
vȯzā škē’lõd
Või tēg tīedat?
Ma ä’b tīeda, või ta tulāb.
Ma vȭidab si’nnõn lēba vȭidagõks.
Vȭidab vȭita lēba pǟlõ.
Ta vȭidab tuoizõn mietā ūl pǟlõ si’z, ku touzõb.
vāldaks võidtõd sāina
Se võib vȱlda.
Sīedsõ vimbḑi võib sǭdõ ū’ogõ kurkõ.
Ta võib tūlda tǟnõ, ä’b sǭ tūlda.
Kui ma võiji siedā kāndatõ?
Võikslõbõd, si’z kǭļõbõd joudõ.
Plagād võ’ilõbõd.
Ma võ’iliz tä’mmõn kä’dkõks.
kabātǭrõnõks võ’iltõ
Sa tǭ’d ikša’mmi i’ļ ī’d ibīz sǭdõ võimõ.
võimi sǭdõ tīetõkši
andõ võimizt
võimizt võttõ
amā võimi touvõs ja mǭ pǟl
võimi i’ļ sä’v
Kas se i’z ūo si’n võimizõs?
Ro’vvõn se u’m võimõt
rattõd võitõb
kațkīz võitõb
Sīlmad je’dsõ vȭlastõb.
äbkartõs vȭlatijizt mīerda
võlgõ īedõ
vȭlgas vȱlda
siļmšti sǭņi vȭlgidi
Vȭlga u’m kūorad sǭņi.
Ku lǟ’b sittõm, lǟ’b zīḑõn vȭlgidi maksām.
Vȭlga pǟl võttõd kōp vȯ’ļ maksāmõst tõuŗim.
Mi’nnõn u’m võlgõ i’ļ pǟ.
Zūonkõ sai mīdõd jarā vȭlgad pierāst.
jarā võ’llõ
Se lēbakukīļ u’m vȯnd võ’ltõd.
Kīlmad võrāndõkst keitõ pi’ds sälgõ.
Ma vȯ’ļ vȭrbõks.
Ta vȭrbtiz eņtš pūoga salāndõmõst jarā.
Brēțlizt võrgiļ lekštõ neļškiņ.
võrgõ kieuž
võrgõ kork
võrgõ lānga
võrgõ īedõ
võrgõ lǟ’dõ
Jegā ī’dõn vȯ’ļtõ kakš vȭrta.
Võrgõd ȭ’dõn ētizt mie’rrõ, bet ūoņdžõl lekštõ viedām nänt ulzõ.
Saimõ tijād võrgõd.
Ta panāb mīnda eņtš võrgõ si’zzõl.
Kierdi vȭrkõb, lāška ä’b võrk.
Sīkrõgõl u’m vȯnd ka vȭrõdkuodā.
vȭrõmǭ taim
Vȭrõzlejā ä’b kuost, bet kazāb si’zzõl.
Vāški sǭb jarā vȭrtõd.
ja’ggõ võttõ
i’lzõ võttõ
i’ļļõ võttõ
jarā võttõ
jū’rõ võttõ
kūlõ võttõ
pillõks võttõ
si’zzõl võttõ
vāldiņ võttõ
vastõ võttõ
vi’zzõ võttõ
tuo’dkõks võttõ
vigāks võttõ
võtāb jarā ne’iku kä’dkõks
Algõ võttõg vigāks.
Mǭsõ um, ma võtāb i’lzõ.
Ma võtāb tä’m vi’zzõ.
Ma võtīz rǭ’ tä’mstõ.
Ma võtīz sīe ve’ļ, mis minā ī’ž tǭ’ž
Munt jõvā āt mie’rsõ ja tikkiž ānkaŗplatšīd attõ jõvā si’zzõl võttõd, neiku munt ä’b sǭtõ.
Ta võtāb si’n kūlõ.
Ku sigā võtāb jarā, si’z u’m tǟnda jǭ’tõmõst.
vaški võțīm
Võțīmlū ī’tõb rīndalū lä’bḑilūkõks.
Kand võzūb, tä’mmõn tu’lbõd ūd võzād.
ta zāimõb
Zalāndõks, se u’m änd, missõks siskāb mie’dlinki.
zaptõ kīetõ
būolgõd zapt
Zārka jūrs vȱikabõd ja kunkstõbõd īž eņtšõks ne’i, ku zǟl um.
Zägār tulāb ja lǟ’b jarā.
Si’n u’m zǟl.
Sa zǟlõd, ku sa äd ūo riktig tī’end.
Zēpõks zēptõb ǭ’rõndtõ.
Pițki u’m ne’iku zēviļ tu’ļ.
Pițkīz tu’ļ u’m zibāndõks.
Kui u’m pițki, si’z zibāndõks zibūb pi’ds ga’isõ.
Tu’lka’j u’m nā’dõb, zibūb.
ne’iku zīḑ tī’eb šeft
Ja mingi rištīng sīeb lōda jūrsõ, tä’mmõn u’m kibār pǟsõ, si’z kītõb, sinā sīed ne’i ku zīḑ.
Ne at ne zīedõpūd, kus la’ggõd at pǟlõ.
Pȯ’ddimi ne’i zī’ekslõb.
zignālõ andõ
Ta ziktūb tǟnda.
u’m pīenõstiz tǟnda ziktõmõst.
e’žmis zilbsõ
Skūolsõ lapst zīmõbõd a’žḑi, kēratõs zīmõbõd mingiži a’žḑi, mustõrt.
zīmõ kaļdi
zīmõ ainõ
Zīngõb luštõks.
Zirkslõb, ȭgõb.
zirmiz pǟkõks mīez
ne’i zirmi, ku vālda krīzdõg pǟsõ
Mu’rkõks võib i’ļ kim minūt zirmizõks īedõ.
jarā zno’udždõd
Sa kädūdõks tūoizta zno’udžõd.
Zǭigkõks zǭigõb pūḑi.
Ku võrgõd attõ touvõ kä’dsõ vȯnnõd ja jarā ka’ddõnd jadāst, si’z vȯtšõbõd, bergõbõd zǭkõrõks.
Zǭkõr u’m seļļi nemē ānkaŗ, nēļa seļļizt a’rrõ attõ, set tä’mmõn ä’b ūotõ ne ānkarkīndõd.
Vȯtšūb, zǭkõrtõb midāgõst.
Pa’ņ zōlostõ lōlam.
Si’z panāb āina zǭrdõd pǟlõ.
Pi’ņ ju su’d zortst u’m.
Oksās at seļļizt sūrd zubārd.
Pi’ds sainõ, pi’ds pȭrandtõ, vastõ ǭ’jõ zuinõb, ȭŗõb.
Zūmõb, zno’udžõb tūoizta rištīngtõ kädūdõks (~ kieudkõks).
rīst zumpõb
rīst u’m zumpõn
ǭrõnd at zumpõnd
zumpõn makā
Sīemnāiga u’m zumpõn.
zumpõn āiga
zumpõn kard
Sa ūod ī’ž kīetõn sīe zup, ī’ž ūod tī’end.
Ku u’m zup sizālõ, ä’b tīeda, mis võib irgõ.
Zup u’m lajā ne’iku ve’ž
Ku sēmḑa u’m kuppõn, siedā presūb, la’z tulgõ zup ulzõ.
Rǭ zutīļ u’m tī’edõd aņgõr nǭ’gõst ja sīņõ si’zzõl pa’nbõd rǭ’, ja se zutīļ sai pi’dtõd eņtšõn immõr.
Mingiz ažāks võid zvaņņõ.
Tubā kīela zvaņūb.
Kīela zvaņūb ulzõ lǭtõld.
Ta zve’mzõb uiskõ.
Zve’mzõb tūoizta kä’dkõks või mū ažāks.
Saksād akīstõ naiži ne’iku zvē’rõd, sīepierāst vȯ’ļ nēšti irm.
Tūoizta võib lǟ’dõ zvēriņtõm, la’z tuoi akurātõn riktig tī’egõ.
Sa lǟ’d zvērõd, kui sa riktig tī’ed ja riktig rõkāndõd.
Jōtaztõ, pǭtõgtõ zvidzīņtõd, ajād mingiztõ; tä’mmõn u’m irm, si’z ta lǟ’b.
Lapstā žūžiņtõb, la’z ta īegõ ma’ggõm.
Mä’d kilās si’gži kalāmī’ed vejīzt jemīņ brēțliži äbku sīļkidi.
set miljonõ
pǭŗ pǟva pie’rrõ
seļļī ī’ž
Lețmō um mäd izāmō. 
Iļ täm vabām võikslizt ka līvlizt, mits nēḑi vȯļ, kubs lețliztõks.
Sīepierāst um mäd izāmō mäddõn ārmaz.
Lețmō pǟjālgab um Rīgõ, sūr Vēna jougnaigās.
Sǟl jelāb vald Vōļikštõks.
Pids Vēnõ lǟbõd kuoigīd ilzõ Rīgõ sōņõ.
Ne tūobõd kōpõ vȭrist mōšti ja vībõd Lețmō kōpõ uļļiztmōži.
Vēnõ lǟbõd sizzõl ka suodākuoigīd, kis kāitsõbõd Lețmō rāndanaigõ, kus mēg, līvlizt, jelām.
Rānda.
Mēg jelām līvlizt kilīš rāndanaigās.
Ōļaz mõtsā, siņņi meŗ ja vāldad jõugõ kȭnkad āt ne, mis mēg täs jegā pǟva nǟmõ.
Nei jõvā mǟngami, kui vālda rānda jõugõ sizāl äb ūo lapstõn mittõ kuskis.
Sǟl võib kuoŗŗõ ka rāndakōšidi.
Mūndakõrd um nēḑi väggõ jennõ aigās.
Pȯiškizt tīebõd piedāg lõudstõ kuoigīdi, panbõd näntõn pīeld pǟlõ, pīeld jūr papīerst puŗŗõd ja panbõd nänt vȯigõm.
Tūļ ajāb kuoigīd āiga jūst jarā, kuņtš ne sōbõd ōŗa pǟl, kus lāinõd nänt immõr ētabõd.
Až set tōb, võib ka lǟdõ mierrõ gilgõm.
Sūrd rovst võibõd gilgõs lǟdõ iļ tuoiz, mūndakõrd ka iļ kuolmõz ōŗa.
Lapst äb sōt tūoizta aŗŗõ sōņõ, jūom um jubā jennõks tõvā.
Tuoiz jūoms um vež emīņ vil, äb ku alīzõs jūoms.
Ku um sieldi āiga, siz võib nǟdõ tūolapūol mīerda Sōrmōdõ.
Vālda Sōrmō bōik pāistab pigātagā īdtõluggõ.
Pids mīerda lǟbõd kuoigīd ja kalāmīed laiḑi nǟb kil mierrõ lǟmõ, kil aigõ tulmõ.
Kalāmīed tūobõd mierstõ amā jemīņ lešti, sīļkidi ja brēțliži.
Mūndakõrd āt āigavõrgīš ka sūŗimõd kalād nemē tūrskad, sīgõd, lašīd ja munt.
Kievād.
Kievād um rāndas obāļi.
Siedā tīeb jej miersõ, mis āndab kilmõ.
Agā ku kievād um jūs, siz ta ka um knaš.
Līvli mõtlõb, ku nei knaššõ kievādt kui rāndas mittõkuskis äb ūo.
Pajdõn ja rīemgõdõn āt kanīzt jūs.
Umārztarši ēdrikšõbõd pūd, mis immõr võndzõbõd nigļizt, mietā vȯtšõs.
Pešlinkizt līndabõd īdõpūol ja tūolapūol, pivālind pīlõb īd jālga pǟl eņtš piezās, keg kegāstõb ja amā mõtsā kilūb lindlōlist.
Jougūd ja ūrgad āt vietā tǟdõd, ne jūokšõbõd kierdiz õvāks mier pūol, märātõs eņtš golātõksõks.
Kalāmīed võibõd tegīž mierrõ lǟdõ ja jelājd sōbõd kaŗŗõl ajdõd.
Ku nīemõd āt ežmizkõrd kōŗal vȯnnõd, siz sōbõd, laz vȯlkõ emīņ semḑi, kōŗapainõd ȭdõn giltõd.
Kōŗapainõd gīltabõd vastõ.
Sie jūs võtābõd jaggõ ka lapst ja sīe ȭdõn amād äd rīḑļõt, až lapstõn āt kažžizt ōrõnd.
Sõv.
Ku Jōņpǟva um jūs, siz um ka sõv.
Jōņȭdõn lǟbõd rovst randõ.
Sǟl um mingi vanā lōja immõr kīerdõd, mingizt rōnõd kubbõ kandtõd ja näntõn sōb tuļ jūrõ pandõd.
Sōbõd louldõd jōņlōlõd, agā lețkīels.
Perīzõl āigal kūlõb ka mingizkõrd mingiz ōra loul rāndakīels.
Pierrõ Jōņpäuvõ tulāb ildīņ sūŗ, lǟlam tīeāiga, āinaāiga.
Kīentõn āt kougizt nītõd, ne äb sōt mittõsuggõ jegā ȭdõn kuodāj ja īebõd saggõld ka iļ īe nītõ maggõm.
Iļ sõv tulbõd jālgabnikād ulzõ rānda kilīš jelām, laz võigõd miersõ gilgõ.
Kalāmīedõn sugūb ka ni amā sūŗ liestād vejdõb āiga.
Vanāst viedīzt kalāmīed vadāl kīedõd kädūdõks ulzõ, paldīņ āt kīedõd pǟgiņ pitkīmõd ja jamdimõd, ka liestād vadā īž um pǟgiņ sūŗim, ja kīedõd sōbõd ni motōrlōjad mašīnõdõks ulzõ viedtõd.
Sigžpūol sõvvõ suggõbõd ka jubā mierrõ brēțlizt.
Set ku lem āigal nēḑi jennõ äb vejjõt.
Sūŗ rīem um lapstõn sõvvõ se, ku võibõd lǟdõ mōŗidi kuoŗŗõm ja sīem.
Mōškõd, muškõd ja ounõmōŗõd āt jõvā vaļmõd.
Sigž.
Ku nurmvīļa um vaļmõz ja nītõd, siz īrgõb sigž.
Pǟvad īebõd lītiztõks ja īed pitkādõks.
Pivālind um eņtš piezā pǟld jubā amū jarā kaddõn ja ka lōlajid līndõd äb ūot emīņ kūltõbõd.
Ne amād āt mäd jūst jarā lǟnd lemmiž mōži, kus äb ūo lūnda ja kilmõ.
Mõtsād āt vagāks īend, set vaŗīkšõd räukimi um kūltõb amā emīņ ȭdõgiņ, ku ne barīņ līndabõd vȯtšõs kūožõ, kus ne pūd ladīs iļ īe võibõd maggõ.
Kalāmīedõn um tund amā sūr vejmiz āiga.
Ne tūobõd aigõ kil brēțliži, kil sīļkidi.
Rāndas um tīedõ amā pǟva.
Ku võrgõd āt purgtõd, ne sōbõd vabīz lagtõd, ja kalāmīed set joudõnd sīedõ, võtābõd nänt tegīž mōzõ, laz sōgõd jeddõ sidām ja ūdpǟl ētam.
Ȭg ja ka vež miersõ āt kīlmaks īenõd, gilgõ äb või jemīņ mitikš.
Ku purgijidõn sūormõd kīlmabõd, siz ne tīebõd rāndanaigõ tul, kus võibõd kežži peistõ ja īž peislõ.
Rovst rūoikõbõd mōd ilzõ kindõ, laz ne vȯlkõd vaļmõd tulbiz kievād kīla pierāst.
Ja ku naggõrd āt võttõd, siz kīlmab ka mō vizzõ, mierrõ sugūb soggõ, pierrõ jejjõ, ja tōla um jūs.
Tōla.
Kilmõ ja lūnda um mäd līvlizt rāndas ōrastiz jedmõl taļžpivḑi.
Ku ne āt vȯnd piddõz eņtš kūzõdõks, kīņḑõldõks ja andõdõks jõvād lapst pierāst, siz īrgõb tōla.
Āiga īeb kīlmaks ja sadāb lūnda.
Rattõd āt ni vaŗŗõl viedtõd ja amād broutšõbõd rieggõdõks ja sōņõdõks pids valdõ lūnda.
Mūndakõrd, ku mingi killõ broutšõb, sōb ibīz vīemõr jūr sidtõd ka kīela, mis kolāz āigal kōgaz kilūb.
Iļ tōla um lapstõn skūolõ lēmõst ja sidālistiz oppõmõst.
Āt skūol tīed tīedõd, siz um aigõ ulzõ lǟdõ mǟngam, aigõm lum vōdõd tõvvitõ ja tīedõ lummommidi.
Pids vigḑi võib ka jejrōdadõks ailõ ja piškīzt rieggõdõks võib mägstõ mōzõ laskõ, nei ku tūļ īd pids kūoridi ūgõb.
Meŗ sugūb jejjõ tǟdõks ja saggõld um kūltõb jejmūrdajiz tūtštimi, ku ta mūḑi kuoigīdi leb jej vīb.
Ku um īžkiz kīlma tōla, siz um kuoigīdõn paikõl īemõst, siz ka veggi jejmūrdaji äb sȭita emīņ äbțõ.
Amād vȯdlõbõd kievādtõ pǟvaļikīzõks, mis amā lum ja jej jarā sulātõb.
Unvanā.
Kougõn mõtsās vȯļ unvanā kuod.
Sǟl tämmõn vȯļ sūr tūļik, kus uoņdžõl irgõs ta ȭdõgt sōņõ jovātiz pīentizt unjȭgța.
Ȭdõn unvanā võtīz sūr kuoț täud jȭgța ja lekš lapstõn ūnda vīm.
Tuļ Kōrliz läb alā ja vaņtliz – nei obāz jubā ja pȯis mǟngab vel pȭrandõl!
Võtīz kierdõ kuoțst jõvā kōmaltäud ūnda ja viskīz leb läb pȯisõn siļmiz.
Ni eit pȯis sīlmakōndõd lǟlamõdõks, uņ īrgiz gõḑīkšõ sīlmad nūrkis.
Ku jemā siedā neiz, ta kītiz: “Oi, unvanā, sa intõd mäd Kōrliz pȭrandõl maggõm.” Võtīz pȯis sillõ ja vīž lovvõl. 
Agā unvanā astīz jeddõpēḑin pitkād samūdõks, lekš ūnda vīm ka munt lapstõn.
Mis ma tämīezõ neiz.
Vȯļ pūolīe, ku uņ lekš jarā.
Amād magīzt.
Ma kūliz tuoiz tubās rõkāndimizt ja lițīkšimizt.
Ma ropīz lovāld ulzõ ja lekš vaņtlõm.
Ma pīliz salliz uks vail.
Ja mis ma neiz!
Lēna pipā ja jemā kafēkōna pidīzt kōzgiņi.
Mȯlmõdõn vȯļt papīerst rūožõd rīndad jūs ja pipā pidīz kafēkōna kädakātõks jūs vizās.
Kōznikīdi vȯļ täuž pȭrand. 
Padā ja paņ teit kōdskiņ muzīkõ, mund amād dāņtšizt.
Sidtaņgõd kīerizt mändriksõks, izā filtssōpkõd īekizt tsišibīškõks.
Amād paņt siegāmõl vāldiņ labajālga valsõ.
Kafētassõd ja tēglōzõd vīerizt nemē kīerad īdst sāinast tuoiz jūr. “Algid tīegid neijen märrõ!” Rīḑliz vanāǟma, kuolmjaļgi raj. “Perīrovst virgõbõd, siz um vītš lebbõ.” Agā siedā iz pan mitikš tǟdõl.
Neikōgiņ nagrizt ja dāņtšizt, kuņtš ikš kafētas ailiz tsukkõrdūožõks kubbõ.
Kafētasõn lekš ōz kilgst jarā ja tsukkõrdūož sadīz immõr.
Amā tsukkõr pȭrandõl laigāld. “Kas ma iz kīt!” poțīkšiz vanaǟma raj.
Amād ädāgizt väggõ jarā ja jūokšizt jegāikš eņtš kūožõ.
Ma pugīz tāgiž lovvõl.
Jemā arriz ūoņdžõl, ku sūorkõd āt sīe ligā tīend.
Äbkūldzi kõps.
Ȭdõg vȯļ käds.
Pǟva vȯļ jubā vajjõn mõtsā tagān ja rovst vȯļt maggõm pand. “Īegid knašistiz tǟn pȭzõd sil,” kītiz kõpsizā eņtš kōd lapsõn, “mēg lǟm jemāks nurmõ ja tūom täddõn sǟld nūordõ kaggrvȯrūkst ja magḑizt ōbiļt.”
Agā ku izā ja jemā vȯļt lǟnd, sugīz kõpspȯiškizõn pōdõs pitkā āiga. “Ma lǟb ka vaņtlõm īž eņtš sīlmadõks, mingi se nurm um,” rõkāndiz ta. - “Alā li, pai veļki,” pōliz sõzār, “gaḑūb sīnda nǟdõ va īekuļõn või kõzīz rebīzõn, ne mūrdabõd sin ildīņ mōzõ!” - “Laz ne set tulgõd, kil ma näntõn nägțõb!” sūrsliz kõpspȯis ja lekš.
Ežmõks tuļ kõpspȯis ōbiļnurmõ.
Kil vȯļ sǟl knaš!
Ja ōbiļ māitsiz sīd ka pǟgiņ paŗīmstiz kui kuonnõ!
Siz ta tuļ kuordõ tarā jūr.
Leb tarā pāistizt līebizt nōțõlīedõd. “Sōnd ma nēḑi ka maitsõm,” mõtlīz kõpspȯis ja vaņtliz vȯtšõs immõrkouți.
Sǟl ta neiz tarā al piškiz ouk ja – šlipst – vȯļ ta sizāl.
“Kuodāj lēmizõks mingizt äddõ äb ūo,” mõtlīz kõpspȯis ja groužiz ilm murtõ nōțõlēḑi.
Set siz, ku vȯļ täudlistiz pimdõ, tōž ta tarāst ulzõ paggõ.
Agā – o ädā!
Ta iz līeda emīņ oukõ, kust ta vȯļ sizzõl tund.
Kil ta īekiz immõrkouți, kil vȯtšīz, agā oukõ sīegid iz līeda.
Murāgõl immõrkouți nūškõs ta pugīz īd sūrd līedõdõks nōțõ alā.
Ni ta kūliz, kui kõzzi kōrandpiņ, killõld ležgõl, eņtš skēḑidi tõmbõs giļžtiz ja nõržõs utīz.
Sǟlīž libštiz midāgid leb ȭg ja ōŗiz irmziz īelkõks: “Uhū, uhū!” - “Ku ne mīnda nǟbõd, siz um min tutkām,” mõtlīz irmstõ kõpspȯis ja veržiz amā lejā jūs.
Täs ta kūliz ōbiļnurm pūold vāgižt nutāmiz: “Pūoga, min ārmaz pūoga!” - “Se um ju jemā!” mõtlīz kõpspȯis rīemlõs ja nutīz vastõ: “Täs ma ūob, jõvā jemā, täs tarās ma ūob!” Jemā kūliz siedā ildīņ, līediz pakānd ouk, kust pūoga vȯļ sizzõl puggõn, ja siz īekizt ne mȯlmõd mõtsā pūol.
Agā ku ne jōdizt kuod ležgõl, neiz kõpspȯis pȭzõ kilgs midāgid mustõ vȯdlõmõs. “Kilāb se um izā,” mõtlīz pȯis irmkõks.
Ja izā ka ta vȯļ.
Ta võtīz pȯis kūorad jūs vizzõ ja viedīz pȭzõd sillõ.
Sǟl āndiz ta tämmõn käpāks mingizt napsād ja kītiz: sinā äbkūldzi pȯlākõz!”
Kui ma vȯļ kūoršindpūstiji.
Ma neiz tämīezõ imliz unnägū.
Ma vȯļ kūoršindpūstiji.
Pīliz kuordiz, kuordiz, setmiņ tōžlimiz kuodā kūoršiņ tutkāmõs.
Tūndiz eņtšsuglizt veržimizt sidām all, seļļizt nemē siz, ku äl lǟb väggõ kuordõl.
Rovz īel pǟl pāistizt piškīzt nemē pipād ja autod izt ūot sūŗimõd min mängautost.
Kougõn jālgab tagān ma neiz lagdidi nūrmidi ja siņlikizt mõtsõ.
Vȯļ knaš vaņtlõ.
Minnõn vȯļt novgizt ōrõnd sǟlgas ja novgi kibār pǟs.
Siksnõ vail vȯļ minnõn sūr novgõdkōj.
Ma laskīz oksīzt lūdõ novgiz kieudtutkāmõs lougõ libštõm kuoršiņ mustõ kurkõ.
Lūdõ kilgs vȯļ lǟlam roudi būmba, mis täm kīskiz alā.
Siz ma īrgiz lūdõ tegīž ilzõ tõmbõ.
Äkīstiz ma tūndiz, ku kūoršin vȯlks nemē ällõn.
Ma īrgiz lommõ ja piḑīm pigātagā mōzõ sadām.
Ōŗiz ja sai virgõ. “Mis sin vigā um?” kizīz jemā.
Kui Lēnan būoḑs lekš.
“Lēna, li tūo būoḑst īd kilogram makrōnidi,” kītiz jemā ja āndiz Lēnan parāz rō.
Lēna viedīz mantõl sälgõ ja lekš.
Riek pǟl ta lugīz īdtõluggõ pūols īels: “īd kilogram makrōnidi, īd kilogram makrōnidi.” Vel būoḑ uks jeds kītiz ta vāgiž: “īd kilogram makrōnidi.”
Būoḑs vȯļ pǟgiņ rovšti.
Ikš vȯstīz tsukkõrt, tuoi jovḑi, kuolmõz ēriņi.
Lēnan vȯļ kōgiņ vȯdlõmõst.
Perīzõks paņ būoḑnikā ka tǟnda tǟdõl ja kizīz: “No, mis piški freilen tōb?”
Lēna ei punīzõks iļ jõvāmīel, ku ta sai freilenõks nuttõd ja vastātiz kierdõ:
“Ma pōlab īd kilogram, īd kilogram -- “ Agā kougimõl ta iz sō, sīepierāst, ku perri vȯļ jarā undõd.
“Lekš mīelst ulzõ, ma lǟb kizzõm jemā kädst,” kītiz Lēna ja jūokšiz būoḑst ulzõ.
Kuonnõ kāibiz Lēna eņtš äddõ jemān.
Jemā kēratiz siz bleifedõrõks papīer pǟl “1 kilogram makrōnidi” ja paņ sīe āndam būoḑnikān.
Lēna jūokšiz ūdpǟl būoḑõ.
Aga papīert ta būoḑnikān mittõsuggõ iz nägț, sīepierāst, ku ni se ažā tämmõn vȯļ sieldõ mīels.
Būoḑnikā vǟndiz makrōnõd papīer sillõ ja āndiz Lēnan vel pivtäud kumpektidi pǟlõkōpõks.
Sīest āigast iz un Lēna būoḑõ lǟds mittõ kunāgid emīņ, mis tämmõn vȯļ vȯstāmõst.
Tulkaj.
Klouz ja Babā mǟngizt kuoḑin tubās, ku äkīstiz īrgizt īel pǟl tourõd tūtštõ.
“Tulkaj!” ōŗiz Klouz ja lapst jūokšizt mȯlmõd läb jūr vaņtlõm.
Sīes eņtšõs sīlmapilks vīerizt sǟld, kīeladõn killõs, kierdõ piddõz set punnizt spritsautod.
Tulkistāntijid, lāistajizt kīvõrd pǟsõ, istīzt auto sizāl.
“Kil um knaš!” kītiz Klouz: “Nēḑi tulkajḑi võiks ka saggõmõl vȱlda!”
Izā viedīz mantõl sälgõ ja lekš ulzõ vaņtlõm.
Tāgiž tund ta nīžiz, kui kūrblistiz se um vȯnd.
Tuļ um suggõn primus eksplōzijõst.
Jemā, sōnd lǟlamd tulšōvõd, um rujjõkuoddõ vīdõd.
Lapst āt räukõnd.
Ikš vanā naiztpūoļi um pigātagā tullõ īend.
Tulkistāntijid āt sōnd täm vel perīzõs minūtõs eņtš reḑḑõl abkõks leb läb ulzõ kandõ.
Klouvõn tuļ mīelõ, mis ta rōz āiga jeds iļ tulkaj vȯļ kītõn.
Ta vaņtliz Lēna pǟl ja sai nägst punīzõks.
Piškiz kūzõ igā.
Kazīz mõtsās piški kūzõ.
Ta vȯļ kūoḑi ja knaš.
Pǟvaļiki pēstiz täm aļļidi okšti.
Tūļ ǟltiz täm laddõ.
Ikškõrd ta kizīz eņtš vanātōțiz kädst: “Sinā ūod pitkā ja võid kōgaz vaņtlõ, kīt, mis sa sǟl nǟd?” Ja vanātōți vastātiz: “Ma nǟb īd piškiz jōra meņšt tagān.
Aga jōra tagān ma nǟb kōrandt, ja sǟld kilūb ȭdõgiņ lapst lōlami.
Tuļ tōla, sadīz lūnda.
Piški kūzõ sai vālda am sälgõ.
Oksād lomīst kil mōzõ, agā vȯļ lem ja jõvīst.
Ja piškiz kūzõ alā tuļ jegā pǟva maggõm piški kõps.
O, kui armstiz ȭŗiz ta vastõ kūzõ tõvvõ eņtš kaŗŗizt palgõ.
Ikškõrd kizīz piški kūzõ kõps kädst: “Ūod sa nǟnd siedā jarrõ, mis mäd meņšt tagān um?” - “Ma ūob nǟnd,” vastātiz kõps: “Agā ni ta um kattõd jejkōndkõks ja jejkōņtš tež lumvōdõks.”
Ikškõrd ūoņdžõl tūndiz piški kūzõ, ku kõps īekiz eņtš pōdõst ulzõ. “Mis sīnda ädāgtiz?” kizīz ta.
Agā kõps ūrgiz jubā jedspēḑõn.
Pȭzõd vail ta vel ikškõrd kūldiz, agā siz īrgiz kierdõ jarā īekõ.
Ja kadīz jarā.
Ni kūliz piški kūzõ kougõnd lapst lōlamizt.
Pakānd ne tuļtõ ležgõl.
Pīlizt piškiz kūzõ jūs ja ilmizt iļ täm ilūzõm.
Vaņīmi nēšti nustīz kīrazt ja siz piški kūzõ sadīz immõr.
Ne paņt täm piškīz rieggõ pǟl ja lekšt kuod pūolõ.
Agā rek lekš iļ maggijiz jōra kōrandõl jōra tagān.
Kūoḑi pīliz piški kūzõ lemmõs tubās.
Puskāntõb ažḑi ja magḑõmidi käbīņtizt täm oksīz.
Knaššõd kīņḑõld sait tämmõn jūrõ pandõt.
Piškiz kūzõn vȯļ väggõ jõvīst.
Siz paņț kīņḑõld palām ja lapst lōlizt.
Agā läb tagān istīz kõps ja itkīz.
Tämmõn vȯļ piškīzt kūzõ zǟl.
Piški kūzõ kūliz kõps itkimizt. “Alā itk, piški kõps!” kītiz ta: “Vȯtš eņtšõn mū piškiz kūzõ!
Mõtsās um nēḑi pǟgiņ.” Agā kõps itkīz ja itkīz - “Äb ūo sǟl tūoizta nei ārmazt kui sinā!” kītiz ta.
Kui īrgiz ūž āigast.
Vȯļ vanā āigast ȭdõg.
Sai vȯņ valtõd.
Didžān tuļ ulzõ mingi lōjavīți figūr.
Vanātōți kītiz, ku pȯisõst sōb vist miermīez, või sōb ta tež kuigid pǟgiņ matkõm.
Perīzõks väzīzt amād jarā ja paņt maggõm.
Set Didžā ja vanatōți eit ilzõ.
Didžā tōž, laz mis, nǟdõ sōdõ, kui īrgõb ūž āigast, vanatōțizõn iz tul tegīž uņ.
Istīzt mȯlmõd lōda jūs.
Vanātōți lugīz āigakerrõ, Didžā vakțīz kiellõ.
Uņīzist lekš vanā sāinakīela: tik-tak, tik-tak.
Agā tseijõrd, ku izt tōt, siz izt tōt jeddõpēḑõn lǟdõ.
Vel pūtiz tīera kim minūtõ kōdtuoistõnõst.
Kil kōļiz Didžā amāl joudõl sīlmad vāldiņ piddõ, agā äb tīeda, kui se sugīz, ku ta ei tukkõm.
Täs ta kūliz leb un, ku kīela sāina jūs rōz tšäbīkšiz ja gräbīkšiz ja siz īrgiz poukõs rabbõ sieldõ ja ītist.
Didžā kārgiz ilzõ.
Ullõ vȯļ kūltõb pivākuodā kīelad ēļ.
Vanātōți vȯļ loptõn luggõ, istīz ja kūldiz.
Mūdõ mittõ midāgid eņtšsuglist iz ūo maņdõb. 
“Jõvvõ ūdtõ āigastõ, vanātōți!” nutīz Didžā.
“Sinnõn vel paŗīmt!” vastātiz vanātōți.
Ja rōz āiga pierrõ jatkīz jengandõksõks jūrõ: “Nǟ, piddõs um se tegīž!”
Didžā ajīz virgõ ka izā ja jemā ja tarmiz ka näntõn jõvvõ ūdtõ āigastõ.
Ne kūlizt lītiz āiga kīelad killimizt ja eit tegīž ūdpǟl maggõm.
Ka Didžā ja vanātōți lekšt ni maggõm.
Kīen um tuož.
Raj, se kītõb: “Pǟva um pitkā.” Lovā kītõb: “Īe um pitkā.” Pȭrand kītõb: “Mȯlmõd āt īd pitkit.”
Rieggõz kītõb: “Tōla um pitkā.” Rattõd kītõbõd: “Sõv um pitkā.” Õbbi kītõb: “Mȯlmõd āt īd pitkit.”
Pintš.
Kīela iz ūo ilzõ viedtõd ja svarād vȯļt lommõnd väggõ pȭrand ležgõl.
Ma tōž kūoḑõn tuoist tubāst raj tūodõ, laz võigõ nänt ilzõ vieddõ.
Täs ma neiz, ku näntõn vergõs pugīz jūrõ mäd nūoŗ kaš, va pōrgiļpiņ Pintš mõtlīz, ku svarād vȯlkst sīņõ pandõd tämmõn mängdõbõks.
Ta nūziz, sāina vastõ tiggõs, pistõ ja tōž īd nēšti käpāks akkõ.
Sugīz agā nei, ku vel jedmõl siedā, ku ta sai svarān jūrõ pūtõm, kīela īrgiz rabbõ.
Mäd kīela rabūb sūr krōkšimizõks ja märāks.
Neku märā īrgiz, tȭmbiz Pintš käpā tāgiž ja ei kūldõm.
Siz kīela īrgiz rabbõ.
Ni tȭmbiz Pintš kīr sälgõ ja paņ kui tūļ lovānalā.
Aga ku kīela vel īdtõluggõ krōkšiz, märātiz ja rabīz, ūrgiz ta sǟld ulzõ ōjjeddõ. “Kil um ul ažā!” mõtlīz Pintš eņtš jūs: “Seļļiz piškiz ažā pierāst nei sūrdõ märrõ tīedõ.”
Irmzi võl.
Pētõr istāb lōda jūs ja rēkõb.
Ku ilzandõkst āt vaļmõd, võib ta ulzõ lǟdõ.
Kakš ja kakš um nēļa, kēratõb Pētõr kõzāks.
Kuolm ja kuolm?...
Pētõr sõvāb kūoratagān ja mõtlõb. “A, ni ma tīedab!” kītõb ta rīemkõks ja pistāb turgõ tintõglōzõ.
Ta tōb kēratõ – kūž, agā sīe azmõl tulāb sūr, sūr tintplek.
Pētõr tōb sīe suormõks jarā pūstõ, agā se lǟb vel sūŗimõks.
Ni pīlõb: kuolm ja kuolm um kubs sūr tintplek.
Pētõr mēļ läb murāglizõks.
Jeddõ vaņtlõs tīeb ta tintplek tagān – kūž.
Siz ta rēkõb kougimõl.
Ni ta äb kastā turgõ emīņ nei tõvāld.
Pakānd āt ilzandõkst vaļmõd ja Pētõr lǟb ulzõ mǟngam.
Ȭdõn lovāl mõtlõb Pētõr täuž murtõ iļ sūr tintplek.
Īezõ nǟb ta unsõ sūr võl.
Sīen um kāinalõs sūr lūdõ ja käds paņ, tintõ täuž.
Ta kastāb lūdõ tintpaņņõ ja ajāb sīeks Pētõrõn tagān.
Pētõr tōb urgõ, agā äb sō.
Võl tīeb Pētõr ūd am pǟl irmõz sūrd tintplekīd.
Ka rōntõd ja kērarōntõd ta rikūb jarā tintkõks.
Ku Pētõr vīrgõb ja sōb arū, ku se amā vȯļ set uņštäbbiz, vȯļ ta väggõ rīemli.
Īna turgõvarž.
Īna um juba sūr ja kǟb skūols.
Izā um Īnan vȯstõn knaš punīz turgõvard.
Īna ārmastõb eņtš turgõvārdta väggõ.
Turgõvarž ārmastõb Innõ ka, agā Īna äb tīeda siedā.
Ežmõks vȯļ turgõvarž kil kurbli, ku sai Īna eņtšõmõks.
Paŗīm mīelkõks vȯlks ta tōnd mingiz sūŗimiz pȯis käds gräbīkšõs iļ papīer lindõ.
Agā pierrõ īrgiz Īna turgõvardõn mīelpierri vȱlda.
Um ju veitõ nei jõvḑi pȯiškiži kui Īna.
Turgõvarž lūtõb, ku Īnast sōb ikškõrd tierāb mīez.
Um knaš tōla pǟva.
Skūolstūņḑõd āt loptõd.
Rīemlistiz vaņtlõb pǟvaļiki klas läbīst sizzõl.
Kierdõ, kierdõ rūoikõbõd amād ulzõ.
Ka Īna rūoikõb.
Kierdõ ta panāb rōntõd pounõ.
Īž rõkāndõb kāima Jōņõks.
Ne tōbõd tämpõ īņi kuodāj lǟdõ.
Turgõvarž um kēratimizõst jõvā väzzõn ja tōks kuodāj sōdõ novvõm.
Agā täs sugūb ädā.
Īna unūb turgõvard lōda pǟl.
Kil nutāb turgõvarž Innõ, kil kōļõb ta likkõ, agā amā tijāld.
Äb kūl Īna turgõvard nutāmizt, äb ka nǟ täm likkimizt.
Rīemliztiz lițīkšõs lǟbõd ne kāima Jōņõks klassõst ulzõ.
Pǟva um vajjõn mõtsā tagān.
Set piški kabāl touvõst pilkijizt tǟdõdõks pāistab leb klas läb.
Ja kui vagā!
Äb ūo kūltõb mittõ midāgid pǟlõ sāinakīela tiksimizt: tik-tak, tik-tak.
Joutõb turgõvarž um vel īdtõluggõ klassõs lōda pǟl.
Tämmõn um irm.
Täs ta kūlõb eņtš immõr tšužīņțimizt. “Īna um eņtš turgõvard vastõ äbjõvā vȯnd,” kītõb klastōpiļ.
Turgõvarž pīlõb vāgiž ja kūldõb.
Itkimi tulāb tämmõn pǟlõ.
Sieldistiz ta kūlõb, kui lōdad ja bēnkid, tintglōzõd ja munt ažād īdtuoizõks rõkāndõbõd.
Rīemliztiz tšužīņțõs sōb kītõks andtõd jõvād lapstõn.
Murāgliz jēngandõksõks sōbõd mǟdõltõd äbjõvād.
Vastõ ūomõgt inūb turgõvarž maggõm.
Īna um lovāl.
Izā, jemā ja piški sõzār maggõbõd jubā.
Agā Īnan äb tul uņ.
Skūolst kuodāj tund līediz ta, ku täm knaš turgõvarž um jarā kaddõn.
Ta tōž vȯtšõm lǟdõ, agā jemā iz lask. “Kil izā vȯstāb ūd,” kītiz jemā.
Agā Īna äb tō ūdtõ.
Ūž äb või mittõ kunāgid nei knaš vȱlda, äb ka nei ārmaz. “Kus ta võiž īedõ,” mõtlõb Īna jēngandõksõks.
Jemā kūlõb siedā ja sōb virgõ. “Mikš sa äd mag?” kizūb ta.
Īna īrgõb itkõ ja nīžõb jemān, ku äb või jarā unnõ eņtš turgõvārdta. “Alā itk, piški pūoga, ūoņdžõl sa līedad,” lūotantõb jemā.
Um jubā ūomõg.
Klassõs um vel ämār.
Turgõvarž äb mag emīņ.
Igābõs ta vȯdlõb Innõ.
Piškiz irg jeds kei skūolsulli ōjõ kitāmõs ja pȭrandtõ pūstõmõs.
Turgõvardõn vȯļ irm, ku ta mōzõ äb sadāks, ku lōda sai liktõd.
Agā ta iz sadā.
Ni um tegīž amā vāgiž.
Lōdad ja bēnkid, tintglōzõd ja munt ažād pīlõbõd vāgiž.
Äkīstiz lǟb ukš vāldiņ.
Piški pȯis tulāb jūokšõs klassõ.
Se um Īna.
Kierdõ ta lǟb lōda jūr ja līedab eņtš turgõvard. “Ūod sa vel jelsõ,” kītõb ta, “mittõ kunāgid ma äb un emīņ sīnda.”
Lummom.
Ta um jubā kuolm päuvõ sǟl tubā tagān nei pīlõn, lūdõvarž pivs, vanā lotšākibār pǟs.
Vaņtliz, mittõ sõnnõ rõkāndõs, eņtš mustād sid sīlmadõks kōgazõ.
Mitikš iz tīeda mõtlõ, ku täm lum rīndas rabūb lem sidām.
Tämmõn mīeldizt amād sīe kōrand lapst.
Agā amā emīņ ta ārmastiz piškīzt immõrgoutļimizt Ansõ.
Ans ārmastiz vist ka tǟnda.
Mǟngiz pǟvad lebbõ täm ležgõl ja vaņtliz täm pǟl vaildõ muidlijizt sīlmadõks.
Ku Ansõn vȯļ ȭdõn tubbõ lēmist, siz lummommõn sugīz pitkā āiga ja ei igābõks.
Pǟlõ siedā ei vel pimdõks ja lȭinagõst nūziz veggi tūļ.
Siz tubās sai altõd lamp palām, sīepierāst ku läb sai äkīstiz sieldõks.
Lummomm sidāmõs nūziz sūŗ tōmi astõ läb jūr ja vaņtlõ, mis Ans tubās tīeb.
Kōgiņ võiksliz ta sīe tōmiz vastõ, agā lekš perīzõks sīegid.
Ta tīediz kil, ku äbjelzizt ažād äb tūoḑõt kūožõst jarā likkõ, agā mõtlīz, ku mitikš äb nǟ.
Tuļ läb jūr.
Vaņtliz sizzõl.
Jemā vērbikšiz ōjkilgs.
Ans magīz jubā lovāl, piškiz käd pǟ alā pand.
Nagriz leb un.
Lummommõn sidām sai ildīņ kurblizõks.
Mikš um tämmõn vȯlmõst äbjelziz lummommõn, mikš ta äb või vȱlda läpš, nemē Ans?
Ja siz īrgiz lummomm itkõ.
Sūrd kīņḑõld vīerizt tämmõn pids pȯskīdi alā ja ta rǟkiz kibḑiz īelkõks.
“Kil um tūļ lǟnd vegīzõks!” kītiz jemā, “īdtõ ullõmõst ulūb läb tagān.” Agā Polī eņtš būdõs sai arū, ku se äb ūo tūl ullimi.
Īrgiz amāl kurkõl uttõ ja jūokšiz tubā tagān.
Lummomm ädāgiz väggõ jarā ja rūoikiz läb jūst jarā lǟdõ.
Jōdiz set, set eņtš jedmilizõ kūožõ, ku jubā Polī tuļ sūŗ märāks tubā nūrka tagānd.
Agā kīerdiz rūoikimizõst ja ädāgimizõst ta iz sō ēņtšta nei pigā kūož pǟl paikõl panmõ, agā īdõlpūol, tūolapūol, ällõs, ta sadīz immõr.
Täm pǟ vīeriz tutkāmõst jarā ja kejā lekš kōdõ kabālõ.
Se vȯļ väggi kurbli temp.
Agā Polī īrgiz vel sūŗimtõ märrõ tīedõ.
Siz lekš izā ulzõ vaņtlõm, mis se piņ nei irmzistiz utāb.
Tubbõ tāgiž tulds ta kītiz: “Lapst, sullõn lummomm um sūŗ tuļ immõr eitõn.
Siedā se Polī utāb.”
Kīlmatõks.
Uļī jelīz vīž kilomētõrt jarā skūoltubāst.
Lekš sīegid jegā pǟva kuodāj.
Knaš āigal iz ūo viggõ, agā touvõks ja kīlmaks vȯļ kil lǟlam.
Skūoltubās vȯļ tež sīe tuoitõks lǟlam ažā.
Ikškõrd tallõ, pierrõ lȭinagstaigõ, astīz Uļī, kui īdtõluggõ, skūolst kuod pūolõ.
Āiga vȯļ kīlma ja vaimi tūļ pūgiz vastõ.
Rek vȯļ vizzõ pūontõd.
Lum vȯļ nemē põrm ja ulātiz pȯisõn pūolad sōņõ.
Uļī astīz sidālistiz jeddõpēḑõn.
Ajīz kejā jeddõ ja pīkstiz lȭga vizāstiz rīndad vastõ.
Tämmõn nägțiz īdtõluggõ, ku pōrkimdõ samtõ jeddõpēḑõn rek äb vȯlks emīņ nei jennõ vizzõ pūontõd.
Agā sīņõ sōnd neiz, ku vȯļ īti amālebbõl.
Sai perīzõks arū, ku se set nei nägțõb.
Jubā ta īrgiz väzzõ.
Kūoḑõn vel kilomētõr kuod jūst vīž rek leb piškīz kūzõd mõtsā.
Sǟl iz ūo nei kīlma ja vȯļ vōŗ. “Ma novūb täs rōz,” mõtlīz Uļī ja istīz sūr gadāgpȭzõ vaŗŗõl riek aigõ mōzõ.
Laskīz ēņtšta sǟlgaņiz, tuggõs vastõ pȭzõ.
Vȯļ väggõ jõvā nei vȱlda.
Tūļ ūgiz pūd ladīz.
Ta iz sō mittõ mikšmõks panmõ, ku sīlmad lekš vizzõ.
Inīz maggõm.
Vīrgiz set siz, ku ikš tǟnda vizāstiz ȭlma jūs rebțīz.
Tei sīlmad vāldiņ.
Neiz izā abīņiz pālga eņtš jeds. 
“Kus sa, kuldi läpš, ūod maggõm īend!” kūliz ta izzõ rõkāndõm.
Siz võtīz izā täm sillõ ja kāndiz rieggõ pǟl.
Vǟndiz jālgad nōgiz dek sizzõl.
Ibīzõn ta viedīz ikškõrd pōtõgõks ja se ailiz näntkõks nēļastõs kuod pūol.
Kuodāj sōnd izā vīž Uļīz sils tubbõ. 
“Tūo paņkõks lūnda!” nutīz ta jemān.
Jemā jūokšiz ädāstiz ulzõ lum tagān.
Siz ȭŗizt kōgiņ aigõ Ulīž kežži ja jaļgi lumkõks.
“Äb ūo sīegid sūrdõ viggõ!” kītiz perīzõks izā. “Agā až ma äb vȯlks tämmõn vastõ lǟnd, või až ma äb vȯlks piddõs broutšõs tǟnda nǟnd, siz kil kīlmatõks vȯlks täm võttõn.
Pierāst siedā ȭgizt kibḑistiz Uļīz varbõd set nädīļt ja nōgõ lekš nänt pǟld jarā.
Tūlvanā.
Kil vȯļ tämīezõ va tūlvanā irmzi.
Ūomõgt sōņõ mõlliz ta ja märātiz.
Latāstiz ja dõržtiz mõtsās mändidi, nei ku piškīmizt kūoḑõn vōjkizt.
Jelūd jūr ta pūontiz kubbõ tubā kuordit lum vōdõd.
Ja mingiz temp ta vel tei joutõm sōna Annizõn!
Sōna Anni vȯļ atrāita ja kazātiz ikšiggiņ eņtš kuolm piškīzt lapstā.
Amā nūoŗimi iz ūo emīņ ku nēļa āigastõ vanā, nutīzt Nikāks.
Agā kas tūlvanā sīe tagān kizīz?
Īrgiz ȭdõn sōna katūkst artõ ja artiz ūomõgt sōņõ pūol katūks jarā.
Katūks lōdad ta pilliz laigāld lum kouțõ.
Ku Anni ūoņdžõl lekš kouvst vietā sōmõ ja neiz siedā äddõ, īrgiz ta itkõ.
Lapst tuļt pūolpaļļõd ulzõ, tuļ ka piški Nikā.
Neizt kațkizt katūkst, neizt jemmõ itkõm, ja paņt ka vāldiņ itkimizõks.
Itkīzt amād nēļa.
Va tūlvanā tȭmbiz kūoḑõn perīzt lōdad katūks kuļst, ku kūliz allõ lapst itkimizt.
Täm ețīz äbī eņtš tīest.
Astīz katūks pǟld mōzõ, ei paikõl.
Amā emīņ lekš tämmõn sidām jūr piškiz Nikā kurbli itkimi. 
Lekš tuoiz sōna tagān ja mūtiz ēņtšta rištīngõks.
Tuļ siz sǟld sūr kōskõ sǟlgas, karri kibār pǟs. 
- “Kas tūļ um täddõn kajjõ tīend?” kizīz ta Anniz kädst. “Sä, täs um kuoțtäuž rōdõ, pan katūks parāntõm!”
Āndiz Annizõn sūr rōpūnga ja lekš lougõ vǟrist ulzõ.
Anni lekš lapstkõks tubbõ ja rebțīz kuoț ulzõ lōda pǟl.
Vȯļ sūŗ pǟgiņ õbdõ latīdi.
Sīeks sai katūks parāntõd ja ei vel pǟlõ jelāmiz pierāst.
Itkimi vȯļ kui kädkõks amād siļmšti võttõd.
Piedāg vaim.
Kȭnka sōna pīliz kuordiz mäg nugār pǟl, lagdõ immõrgouț sidāmõl.
Sīes sōnas jelīzt kakš vannõ rištīngt, Brants ja Babā.
Kubs ne sait nuttõd Kȭnka rovkõks, agā Brantš ikšiggiņ – Kȭnka Brantsõks ja Babā – Kȭnka Babāks.
Agā sōna tutkāmõs kazīz sūŗ piedāg.
Se piedāg vȯļ nei jamdi, ku kakš mīezt izt sōt tǟnda immõr akkõm.
Ta vȯļ ka väggõ vanā, agā amā sīeks vȯļt täm oksād vel viššõd ja aļļõd.
“Sīe piedāg um minnõn tämpõ mōzõ võtāmõst” mõtlīz Brants ja kõvīstiz kīrazt.
Lǟlam se vȯļ kil tämmõn, agā iz või mittõ midāgid tīedõ.
Babā vȯļ jubā nädīļiņ rujā ja sōna vȯļ väggõ kīlma, sīepierāst, ku iz ūo mittõ midāgidm mis ajjõ pānda.
Brants astīz ulzõ.
Vȯļ vel ämār.
Āiga vȯļ vagā ja kīlma.
Piedāg pǟl vȯļ amālebbõl vālda ǟrma.
Brants astīz täm jūr salliz irmkõks. “Ma raḑļõb ikšiggiņ, kuijen sȭitab,” mõtlīz ta, “siz ma lǟb kilāst abbõ sōm ja mēg irgõm zōjgõ.”
Vel rōz vībiz Brants, agā siz ta nustīz kirrõ ilzõ.
Agā jedmõl ku se jōdiz pū lejjõ sizzõl lǟdõ, vȯļ kūltõb jamdiz pū tõvst madāli ēļ: “Brants, mis sa tōd tīedõ?”
“Babā um väggõ rujā ja sōna um väggõ kīlma, agā äb ūo mittõ midāgid, missõks ajjõ kittõ,” tabāltiz Brants jarāädāgõn.
“Līd sa min vastõ alāstli, siz ma äbțõb sinnõn,” rõkāndiz madāli ēļ.
“Jõvā mīelkõks!” nutīz Brants ja viskīz kirrõ lum sizzõl.
Agā siz rõkāndiz ēļ piedāg tõvst: “Võtā eņtš kirrõ, li tubbõ ja vaņtl, mis tämst um sōnd!” Pierrõ siedā lekš seļļi mõržiji ūgandõks leb piedāg ladā ja siz ei amā vāgiž.
Brants tei nei, kui kītõd.
Vaņtlõs tubās, pirg tul jūs, eņtš kīrazt, ta neiz, ku se vȯļ õbdizõks sōnd.
Sīe eņtš pǟvan vīž Brants õbdiz kirrõ jālgabõ ja mīž jarā kūldasiepān.
Mittõ kunāgid ta iz ūo nǟnd neijen rōdõ, kui ta ni sai.
Amā jeds kutsīz ta Babā jūr doktār.
Siz ta lekš kuodāj, vȯstīz kāima kädst pūḑi ja kitīz sōna lemmõks.
Doktār aŗštiz Babbõ tierrõks.
Kōgiņ vel jelīzt Brants ja Babā pierāst siedā suggimizt Kȭnka sōnas vȯndzizt jelāmizt.
Ni ne mȯlmõd āt jubā kūolõnd ja Kȭnka sōna um mōzõ artõd.
Agā Kȭnka piedāg pīlõb vel mäg nugārõs.
Touvõd ja tūld äb sȭitat tǟnda murdõ.
Klouv ūd ōrõnd.
Rištjemā škīnkiz Klouvõn sindizpǟvaks knaššõd ūd ōrõnd.
Pakānd lībõd skūols pivād ja sǟl vȯļ Klouvõn parāz kūož nägțõ rištejemā škinkõ.
Ta kei eņtš ūžis ōriņis kȭŗka ja kūoḑi, ku īd mūoštiz, sīepierāst ku ta mõtlīz, ku amād set täm pǟl īd vaņtlõbõd.
Vaitāigal rõkāndiz ta munt pȯiškiztõks īds tijās klassõs.
Ta vȯlks väggõ tōnd, ku mingi vȯlks midāgid kītõn iļ täm knaššõd ōrõnd, agā tūoizt izt paņt nēḑi mittõ mikšmõks, või teit ne set nei.
Siz tuļ nänt jūr ka Pritš – piški, piški pȯis.
Pritš vaņbizt vȯļt joutõmd ja tämmõn iz ūo ūži ōriņi.
“Vaņtligid, kus um pȯis, kis um paiktõd bikšõdõks pivād pǟl!” nutīz Klouz, suormkõks Pritš pǟl nägțõs.
Amādõn sīlmad kīerizt Pritš pǟl.
Pritš ei punīzõks kūorad sōņõ, kīeriz sǟlga ja lekš ulzõ.
Agā Klouz iz ūo sīepierāst mittõ suggõ nei tigliz sidāmõks.
Ta vȯļ set rōz kȭŗka ja tei leb sū mūndakõrd tēmpid.
Ildīņ, ku ta neiz, ku Pritš ei punīzõks ja nänt jūst jarā lekš, pȯdīzt tämmõn sidāmõs kītõd sõnād.
Tämmõn tuļ mīelõ, ku iļ talžpivād Pritš sai pǟgiņ parīm tundtõks kui tämā.
Ja ka mõitiz vȯļ Pritš jõvā pȯis.
Klouvõn izt mīeldõt emīņ tuoizt pȯiškizt rõkūd ja ta lekš Pritšõn tagān.
Pritš pīliz koridōrs läb jūs, pǟ kädūd vail, ja vaņtliz läbst ulzõ.
Ta iz pan Klouvõ mittõ tǟdõl.
Klouz kei ni täm immõr nemē kaš immõr tuļīz rok poțā ja iz tūoḑ ležgõl astõ.
Perīzõks võtīz ta sīegid sidām rindõ, lekš Pritšõn jūr, paņ kädūd täm abūd pǟl ja kītiz vāgiž kūora jūs: “Ānda andõkst, ku ma vȯļ tigli pȯis!” 
Pritš kīeriz ēņtšta immõr ja vaņtliz eņtš sūrd kurblizt sīlmadõks Klouv pǟl.
Vȯļ, nemē täm sīlmad vȯlkst rōz kažžizt vȯnnõd: pāistizt nei eņtš mūodõ.
Siz nagrizt mȯlmõd ja āndizt īdtuoizõn käd.
“Äb tīeda, mits nädīļt um vel lejāvõtāmõd sōņõ?” kizīz Pritš.
Ja Klouz vastātiz, ku äb tīeda.
Sīest āigast pidīz Klouz Pritšõ eņtš amā jõvā sõbrāks.
Ūd kǟngad.
Maŗt tuļ uldõ ja itkīz. “Mis sa itkūd?” kizīz jemā.
Maŗt iz vastāt mittõ midāgid, set īrgiz vel emīņ itkõ. “Jētā jelgid itkimiz ja kīt, mis sinnõn viggõ!” kōļiz jemā tǟnda ārmikšõ.
Ni nägțiz Maŗt eņtš jõvā jālga kängõ.
Sīen vȯļ zōl pūolõ sōņõ vāldiņ poukõn. “O, sa joutõm mīez!” lūotantiz jemā silāstõs armzistiz Maŗt pǟdõ. “Äb, sīepierāst äb maksā itkõ, ku mūdõ mingizt viggõ äb ūo.”
“Agā kui ma mūpõ skūolõ sōb?” kizīz Maŗt leb kīņḑõld. “Kilāb siz kuigid äb sō,” vastātiz jemā.
Pierāst siedā tei vel jemā siedā tuodā, siz viedīz iļīzam sälgõ ja paņ Maŗtõn īņi tulm.
Ne lekšt kengšepā jūr ja nīžizt iļ Maŗt ädā.
Kengšepā vaņtliz kațkizt kängõ ja arriz, ku parāntõ võiks kil, aga ne kōgiņ äb lǟkst.
Ūd kullõkst nei kui nei jarā.
Jemā vȯļ, Maŗt rīemõks, seļļižis ēņtšis mõtkīs ja akīzt sǟdõm Maŗtõn ūd kǟngad jalgõ.
Kengšepān vȯļ nēḑi amāsugliži, tīerad loutštǟdõd.
Īd vȯļt jennõks sūrd, tuoizt piškizt, kuņtš perīzõks sīegid līedizt parāzõd.
Jemā maksīs rōdõ ja kǟngad vȯļt Maŗt eņtšõm.
Vanād eit parāntõmõt.
Kil vȯļt ne ūd kǟngad knaššõd!
Maŗt iz sō sīlmad nēšti jarā.
Kuodāj kǟds ailiz ta setkõrd pigātagā vastõtuļļijidõn rindõ, sīepierāst, ku täm sīlmad vaņtlizt set ūži kengi.
Kuod ležgõl ta lõugliz ja kǟnga nanā sai rōz põrmizõks.
Kierdõ võtīz ta ulzõ kabātōrõn ja pūstiz põrm jarā. 
“Kis siz kabātōrõnõks kengi pūstõb,” rīḑļiz jemā nagrõs.
Kuodāj tund, iz tō Maŗt ūd kǟngad mōzõ vieddõ.
Ta kei īdst tubāst tuoizõ ja vaņtliz set nänt pǟlõ.
Set siz, ku tuļ ȭdõg pǟlõ ja īrgizt maggõm lǟdõ, pūstiz ta jālgad mōzõ.
Ni ta kizīz jemā kädst siggõ ja tei eņtš kǟngad ūoļtõksõks pūdõks, ka zōl alīz.
Ta tōž nänt īezõks kilgõ võttõ lovvõl, agā jemā iz lask.
Siz ta paņ nänt lovānalā.
Amā īe neiz ta uņnägīdi iļ eņtš ūd kǟngad īd.
Vȯļ nei ku alz mingi tōks nänt tämmõn jarā võttõ või tegīž liegīzõks tīedõ.
Sūrd sōpkõd.
Indrõkõn vȯļ sūŗ jõvāmēļ izā sōpkõdõks pids tõvvõ lūnda kǟdõ.
Agā jaļgi ilzõ nustõ ta iz tūoḑ, vȯļ libštõmõst nemē lõižõdõks: mõitiz sōpkõd vȯlkst jālgast ulzõ lǟnd.
Ja jūokšõ ka iz sō, siz sadīz ildīņ käpād pǟl.
Ikškõrd, ku Indrõk tegīž nei libštiz izā sōpkõdõks pids lum vōdõzt riekaigās, lekš sǟld pidīz vȭrõz kilāmīez.
Nagrõs vaņtlõs Indrõk pǟl ta kītiz: “Sōpkõd, kus tēg sīe pȯis vītõ?” Indrõk iz sō arū, mis seļļizt sõnād tǟntõbõd.
Lekš tubbõ ja kizīz jemā kädst.
Jemā sēļțiz:
“Ku pȯis um väggõ piški ja sōpkõd āt väggõ sūrd, siz nägțõb nei, nemē sōpkõd kǟkst pȯisõks, agā mittõ pȯis sōpkõdõks.
Sīepierāst se kilāmīez nei kītiz.”
“No nei ul ju se ažā äb ūo!” mõtlīz Indrõk ja lekš ūdpǟl ulzõ.
Kei vaildõ ka riekaigās lum vōdõ pǟl.
Aga ku neiz kougõnd mingizt vȭrõzt tulm, siz libštīz ta jubā aigstiz kōrandõl, vaŗŗõl.
“Kis nēḑi tīedab, irgõbõd tegīž āmbaztõ!” sēļțiz ta pierāst jemān.
Dīḑ.
Kīlma tōla āigal līndiz dīḑ mäd läb jūr.
Pallõs rabīz ta vastõ läbrūtõ.
Teim siz läb vāldiņ ja laskīzmõ dīḑ sillõ.
Ta vȯļ piškiz knaš nikkõks ja rūogkuldiz magkõks.
Ja kui kierdõd vȯļt täm pipāļikīzt jālgad!
Ta ei mäd jūr jelām.
Mūndakõrd dīdštiz ta vāgiž, aga mēg sīetizmõ tǟnda lēba sumārdõks.
Tōla lekš piddõz, tuļ jūrõ knaš kievād.
Pǟvaļikki pāistiz väggõ armstiz ja lougõ pūgiz piški tūļki.
Dīḑ līndiz tegīž läb jūr ja rabīz nikkõks iļ rūt.
Kurblistiz vaņtliz ta kōgaz puskīst kērabiz pīendrõks pǟl.
Izā tei läb vāldiņ ja laskīz siz dīḑ ulzõ.
Špõrr, līndiz jedspēḑõn siņīzõ ȭgõ.
Sūr vȭidagslēba.
Aņdrõks istīz kōrandõl benk pǟl ja sei vȭidagsleibõ.
Vȭidagslēba vȯļ killõld sūŗ, aga vel sūŗim vȯļ Aņdrõks sīemiz tōmi.
Sǟl tuļ Aņdrõks jūr piški kaņki ja pōliz: “Piuks, piuks.
Ānda minnõn ka rōz leibõ, min mag um väggõ tijā!
Ku ma līb sūŗ, siz ma kāndab sinnõn munā, piuks, piuks!”
Sǟlīž istīz ka piški kutški, se utīz: “Andzi, visk minnõn ka īd piškiz kabāl, min mag um väggõ tijā!
Ku ma sūrõks sōb, siz ma vȱidab sin kōrandt, vau, vau!”
“Miau, miau, ānda minnõn ka īd piškīz kabāl,” pōliz piški kašpūoga: “Ka min mag um tijā.
Ku ma sūrõks sōb, siz ma akūb sinnõn jegā pǟva īd īr, miau, miau!”
“Mǟ, mǟ, ku ma sūrõks sōb, siz ma āndab sinnõn am pierāst villõ!” nutīz rõv pǟld ūonõpūoga, “Ānda minnõn ka īd piškiz kabāl!”
Aņdrõks āndiz amādõn, ja vȭidagslēba iz ūo emīņ mittõsuggõ sūŗ.
Amā perīzõks tuļ vel abuidi vermlinki.
Līndiz kizzõmõt pūola pǟl.
Ja jedmõl ku Aņdrõks sai kīeldõm, vȯļ tämmõn jõvā lēba nukā nik vail.
Sīeks ta līndiz rōz kilgõ ja ōriz sǟld: “Hilp, hilp!
Seļļi va pȯlākõz!
Sin jagūks ei vel killõld!
Ku ma sūrõks sōb, vaņtl, siz ma võtāb sinnõn amā jarā, hilp, hilp!”
Tōla ȭdõn.
Vȯļ kīlma lumrikāz tōla.
Nǟlgast ajdõd keit kõpsūd īezõ mäd tubā ja taļ immõr mōzõ puddiņḑi āina lipskīdi kuoŗŗõs.
Ūoņdžõl līedizmõ saggõld lum pǟl ūži kõps tīedidi.
Īd pǟvan tuoi Jōņ taļpǟld pivtäud ōbiļț ja ētiz sīe tubā kilgõ, kūoḑõn mäd läb alāz.
“Siz um ȭdõn jõvīst nǟdõ, kui ne sīebõd!” kītiz izā.
Īrgizmõ väggõ ȭdõgt vȯdlõ.
Aga kas tǟnda siz kōgiņ vȯdlõm saim, tōla pǟva äb ūo ju mingi pitkā.
Nei ku pǟva vȯļ vōŗõl, kārgiz kū nemē punni kȭŗ mõtsā tagānd.
Tuļ īdtõluggõ emīņ ja emīņ ilzõ.
Piņ mēg pidīzmõ tubās vizās, īž istīzmõ läb jūr kilāliži vȯdlõm.
“Tulgid set julgistiz, lōda um jubā amū kattõd,” kītiz Jōņ.
Agā paņt ēņtšta vȯdlõm, kuņtš tuļt.
Minnõn tōžt jubā sīlmad vizzõ lǟdõ, ku ma äkīstiz kougõn neiz nemē midāgid mustõ kūvals likkõm.
Ma drīnkiz Jōņõn kilgõ.
“Kus?” kizīz Jōņ.
Ja kilāb siz ta neiz īž ka, sīepierāst, ku emīņ iz kiz.
Aga kõps tuļ, lougõ īekõs, īdtõluggõ emīņ ja emīņ ležgõl.
Vaildõ ta nūziz, istliz ja kūldiz.
Ma äb tīeda, kas ta tūndiz ōbiļ kardõ, sīest, kui ta tīediz tūlda kūoḑõn mäd läb alā.
Kikīz lītiz āiga ōbiļ kilgõ mōzõ.
Tȭmbiz siz kūorad sǟlga jūr, laz vȯlkõ nemē mustā mätāl.
Siz akīz sīemõ.
Danktiz vaildõ pǟdõ, nemē tōks mäddõn tiennõ.
Rōz āiga pierāst tuļ vel tuoi.
Ja siz tuļ kuolmõz.
Mēg kutsīzmõ ka izzõ vaņtlõm.
Izā võtīz käpst vijūol ja īrgiz läb jūs kiltõ.
Kārtizmõ, ku ni ne panbõb jarā jūokšõm.
Agā izt jūokšõt.
Rōz aigõ kūldizt, siz seit tegīž ūdpǟl.
“Nǟ, se mīeldõb näntõn!” kītiz izā ja kiltiz vel set kabālt.
Ka jemā tuļ sīņõ.
Nei mēg istīzmõ kīel īdtuoistõn sōņõ amā aim läb jūs ja vaņtlizmõ kõpsīdi.
Siz izā paņ maggõm lǟm.
Jarā ädāgõn kõps.
Ikškõrd lekš kõps pǟvaļikīzõs kǟm.
Äkīstiz neiz ta eņtš kilgs īžeņtš vaŗŗõ.
Ta ädāgiz väggõ jarā, sīepierāst, ku pidīz sīe mingiz sūrd sōradõks lūomõks.
Paņ amāl joudõl jūokšõm.
Agā kui kierdõ ta ka īekiz, irmzi lūomõz iz īe tämst mittõ samtõ tagān.
Īekiz amā āiga kõpsõn kilgs.
Kūolõmt sōņi jarā väzzõn jōdiz ta perīzõks īd sūr gadāgpȭzõ vaŗŗõl.
Ja vaņtl immõ.
Erm vȯļ jarā kaddõn, nemē vȯlks mō alā vajjõn.
Lȭtstõs tienīz ni kõps Jumālt ja rõkāndiz: “Ku Lūoji äb vȯlks andõn minnõn nei kierdõd jālgad, kui siz kil minnõn vȯlks lǟnd!”
Lūdõtabār ädās.
“Maksāg, mis maksõs, agā tämpõ um kanā vȯzzõ sōmõst!” mõtlīz va rebbi ja kȭntšiz iļ sūo ikšlimiz kōrand pūol, mis vȯļ sūo aigās.
Pimdõm katīz jubā mōdõ, ku ta kōrand ležgõl jōdiz.
Ežmõks pīliz ta pūdrīt tagān ja vȯdliz, kuņtš rovst vȯļt maggõm lǟnd ja Polī – sūŗ, karri piņ vȯļ vȱlgõd sil puggõn.
Siz lekš ta lougõ, lougõ taļ jūr ja pugīz leb ovār jettõd uks taļļõ sillõ.
Ädāks vȯļ vanā kõurõd sōradõks jōsõ vel virgs, se īrgiz amāl kurkõl mǟgõ.
Siedā kūlõs īrgis Polī uttõ.
Piņ utāmiz pǟl vīrgizt ka aimrovst.
Izā tȭmbiz sāina jūst bis, jemā võtīz tsišibīšk, ja mȯlmõd ailizt ulzõ.
Sūrs ims iz līeda va rebbi ildīņ taļ ukstā.
Pimdizõs taļs immõrgouți ailõs sadīz ta viedbaļļõ.
Sǟld ulzõ īekõn ailiz ta pǟkõks vastõ reḑḑõlt.
Set siz, ku izā vȯļ taļ uks perīzt sōņi vāldiņ tõmbõn, päzīz va lūdõtabār taļst ulzõ.
Uks vail ta sai vel set napsõ izā kädst bis jamdiz tutkāmõks ja jemā kädst tsišibīškõks.
Polī sai ka vel pōr kõrd ambõdõks täm karrõ akkõm, jedmõl ku va rebbi jōdiz pȭzõd sil jarā kaddõ.
Kui ma ežmizt kõrd sutā neiz.
Ikškõrd mēg broutšizmõ izāks tūļikõld kuodāj.
Vȯļm tijāld, tierād eit tūļikõl.
Rek lekš leb sūr mõtsā.
Saim mõtsākaits kōrand kūožõl.
Sǟld rōz jeddõpēḑõn um jõvāl käddõl piški, sūomūodõ lagdi kūož.
Ibbi ei äkīstiz paikõl, sprõukšliz ja astīz nemē pōr samtõ dagāržpēḑõn.
Pǟva vȯļ kūoḑõn vaŗŗõl lēmizõl, mõtsās ētiz jubā nemē ämārõks ja rištõ riek pǟl pīliz – va ōgiam – suž.
Minnõn ei pīlõm sidām, ēļ ja sū.
Izā nutīz sud pǟl seļļiz ädāgõn īelkõks ja vȯtšīz rattõd sizāld pōtõgt.
Mõtsāli astīz lougõ riek pǟld kilgõ, ja nägțiz ambidi.
Izā kītiz pierāst, ku ta vȯļļi nõržimizt kūlõn.
Ma iz kūl siedā.
Siz lekš izā sidām tǟdõks.
Ta īekiz kierdõ rattist ulzõ ja vȯtšīz midāgid rabdõbõks.
Līediz sǟl īž pū alg ja ailiz ourõs suddõn vastõ.
Suž paņ jālgad vāldiņ ja kadīz mõtsõ jarā.
Kil vȯļ drūm pierāst siedā broutšõ.
Amā rek mēg kōdskiņ izāks rõkāndizmõ täuds īels ja laskīzmõ, mis ibbi sȭitiz.
Vȯrābõ rujād lapst.
Vȯrābõ lapst vȯļt rujād kievkõks.
Jemān pȯdīz väggõ sidām iļ lapst ja ta ajīz izān pǟlõ nemē tšigīņ īdtõ īd loulõs: “Li doktār tagān, li doktār tagān.” Perīzõks vanā vȯrābõz kūliz ka ja lekš rebīz jūr rujād pierāst aiņḑi sōm.
Va lūdõtabār mõtlīz rōz ja kītiz siz: “Rujā um kīlmast tund, set kīlman um ka tǟnda parāntõmõst.
Vī nänt tämīezõks piezāst ulzõ lum vōdõ pǟl, kil ne siz ūoņdžõl lībõd tierrõd.” Vȯrābõz tienīz jõvā nõv jedst ja lekš kuodāj.
Ku ȭdõg vȯļ käds, īrgiz ta läpši lum vōdõzõ kandõ.
Sǟl īž ležgõl tukīz va varīkš pitkā kūzõ ladās. “Rebīz kurkõ, rebīz kurkõ!” rǟkiz ta, vȯrābõ loļ tempõ nǟds.
Vȯrābõz sai ildīņ arū, mis varīkš mõtlīz ja kāndiz lapst piezzõ tāgiž.
Siz võtīz ta kūzõ ladāst set jamdõ käbbõ ja viskīz nänt lum vōdõzõ.
Īž istīz oksā pǟl ja vaņtliz.
Pigā īd neiz ta ta va lūdõtabārt mõtsāst ulzõ tulm ja ildīņ mustād käbād pǟl lum vōdõzõs kargõm.
Ku va lūdõtabār tūndiz, ku pīemdizt vȯrābõ lapst azmõl täm käpād vail vȯļt jarā kuijõnd käbād, siz ta sai arū, ku täm kovālõz äb ūo äbțõn.
Kui tūļ paņ ta mõtsõ tāgiž, äbīst täud sīlmadõks. “Pitkā nanā, pitkā nanā!” nutīz vȯrābõz tämmõn tagān.
Tuoiz pǟvan vȯļt vȯrābõ lapst vel emīņ rujād.
Ni lekš vanā vȯrābõz sud jūr abbõ vȯtšõm.
Suž mõtlīz rōz ja kītiz siz: “Set kūval võib sin lapst tierrõks tīedõ.
Sin piezā ležgõl um vanā saddõn kȭvaz, mis tōvaz sigžõ immõr mūrdiz.
Sīe kõvvõ tõv pǟl pan ȭdõn eņtš lapst rindõ.
Ku kū līb kargõn, siz näntõn um vaildõ īd kilg, vaildõ tuoiz kilg kū pūol kīerõmõst, kil ne siz lībõd ūomõgt sōņi tierrõd.” Vȯrābõz tienīz sutā iļ jõvāmēļiz opātõks ja jūokšiz kuodāj.
Ku tuļ ȭdõg, īrgiz ta läpši kõvvõ tõv pǟl kandõ.
Vȯrābõ murrimizt neiz tegīž va varīkš kūzõ ladās ja rǟkiz: “Sud kurkõ, sud kurkõ!”
Vȯrābõz sai arū varīkš sõnād mõtkīdi ja kāndiz lapst piezzõ tāgiž.
Siz ta jūokšiz liegāratstājiz jūr, kis eņtš naizõks ja täudkazzõnd lapstkõks sǟlīž ležgõl jelīz.
Ta nīžiz amā ilegārātstājidõn ja pōliz nēḑi, laz ne täm lapst azmõl mingiz āiga istāgõd kõvvõ tõv pǟl ja vaildõ rōz likkõgõd.
Liegāratstājid teit nei, kui vȯrābõz vȯļ nēḑi pallõn.
Agā vȯrābõz istīz oksā pǟl ja vaņtliz.
Rōz āiga pierrõ tuļ va suž mõtsāst ulzõ ja vaņtliz palājizt sīlmadõks saddõn kõvvõ pūol.
Ku ta sǟl liegāratstājidi neiz kūvals likkõm, pidīz ta nēḑi vȯrābõ lapstkõks ja kārgiz näntõn pǟlõ.
Agā sūr vȯļ va ōgizam im, ku vȯrābõ lapst kūoḑõn täm nanā jedst jarā līndizt.
Äbīst tȭmbiz ta tabār jālgad vail ja tei ku sai lǟm. “Pitkā nanā, pitkā nanā!” nutīz vȯrābõz tämmõn tagān.
Agā lapst vȯļt tuoiz pǟvan tegīž vel emīņ rujād ja vanā vȯrābõn vȯļ tegīž lēmõst abbõ vȯtšõm.
Sīekõrd lekš ta okš jūr.
Okš magīz eņtš pōdõs kȭrdalizt tōla ūnda.
Vanā vȯrābõz ajīz täm ilzõ ja nīžiz eņtš ažžõ. “Ku min lapst vȯļt rujād,” vastātiz okš, “siz ma vȯidiz nēḑi sils ja pēstiz nēḑi eņtš jengimiz ourkõks.
Jedmõl kuolm päuvõ ne vȯļt tierrõd.
Kōļ sa neiīž tīedõ!
Võib vȱlda, ku äbțõb.” Siedā kītõn, kīeriz ta ēņtšta tuoiz kilg pǟl ja ei tegīž maggõm.
Vȯrābõz lekš kuodāj un tei nei, kui okš vȯļ opātõn.
Mingizt pǟvad pierrõ jetīzt lapst kievtimiz, mǟngizt ja īekizt kui jedmõl.
Alfrēd ežmizkõrd ibīz sǟlgas.
Alfrēd vaņbizt jelīzt jālgabs, ta vȯļ sõvvõ rištizā jūs kilās.
Rištizā pūošid lekšt tūom kōŗamōld ibīži.
Ne kutsīzt Alfrēdõ īņõ, laz ta sōgõ ka ratstām.
Alfrēd iz ūo kil jedmõl ibīz sǟlgas vȯnd, agā ta iz tō siedā muntõn kītõ.
Kārtiz, ku īrgõbõd tǟnda nagrõ.
“Vanā vālda um amā līngaz ja až sugūb, ku um mōzõ sadāmõst, siz ta īeb ildīņ paikõl,” sēļțiz rištizā pūoga Ans.
Sīepierāst võtīz ka Alfrēd eņtšõn Vanā vālda.
Set ku pūošid sait ibīztõn sälgõ, siz paņt ka ildīņ ailimiz vāldiņ.
Tuoizt ratstīzt jeds ja Alfrēd Vanā vāldaks amā tagān.
Tūļ ūgiz tämmõn pids kūoridi ja sidām all vȯļ nei, nemē sǟl vȯlks amā tijā.
Ta pīkstiz jālga sǟrd vizāstiz ibīz kīlgõd jūr ja pidīz ēņtšta mȯlmõd kädūdõks lakād jūs vizās.
Võib vȱlda, ku amā vȯlks vel vȯndzistiz lǟnd, až kērabi vāški äb vȯlks bēkõs aplōkast ulzõ riek pǟl ailõn.
Vanā vālda kukīz sīest ja rabīz kilgõ.
Alfrēd libštiz jedmõl kīlta ja siz sadīz ibīz sǟlgast mōzõ.
Vīeriz nemē spūoļ pōr kõrd põrms immõr ja siz īekiz kierdõ, kierdõ ilzõ.
“Ku set ma äb sō rujāks!” vȯļt täm ežmizt sõnād.
Nänt ta rõkāndiz kil eņtš jūs, sīepierāst ku tuoizt vȯļt jubā äd tīeda kus.
Vālda vȯļ äb kougõn sadāmiz kūožõst paikõl īend.
Alfrēd akīz täm vizzõ, vīž tarā jūr ja astīz ūdpǟl sälgõ.
“Kas sa mōzõ sadīzt?” kizīzt munt, ku Alfrēd kuodāj jōdiz.
“Agā mõitiz äb sō ju ratstāmizt sieldõks oppõ,” arriz Ans.
“Amā irmstiz vȯļ siz, ku ma sadām īrgiz,” nīžiz Alfrēd pierrõ, “ku ma jubā mōs vȯļ, siz iz ūo emīņ mittõ mingizt viggõ.”
Mōškõd.
Kilā tagān mõtsā kilgs vȯļ piški kōrand.
Sǟl jelīzt Kātši ja Katšī eņtš izāks ja jemāks.
Lǟlamstiz sȭitizt izā ja jemā neijen peļļõ, laz võigõd läpši ja ēņtšta sīetõ ja ēḑtõ.
Agā ku jemā rujāks sai, siz lekš pūtõks väggõ sūrõks.
Setkõrd iz ūo leibõ lōda pǟl ja mūstõ iz ūo mittõ rõkkõ.
Ikškõrd, ku jemā tōž rīprokkõ kīetõ, iz līeda ta mittm midāgid, missõks võiks tūlda tīedõ. - “Ligīd lapst kierdõ mõtsõ ja kuoŗŗigid sǟld kujḑi rōgidi,” kītiz ta Kātšõn ja Katšīn. 
Lapst lekšt.
Ku rōgidi vȯļ killõld ja vel rōz emīņ, kītiz Kātši Katšīn: “Kuoŗŗõm jemā pierāst ka mingizt mōškõd, siz tämmõn um jõvā mēļ.” Ja lapst īrgizt mōškidi kuoŗŗõ.
Agā mōškidi vȯļ sīe sõvvõ veitõ, sīepierāst vȯļ näntõn kōgiņ vȯtšõmõst.
Perīzõks līediz Katšī jõvā kūož ja kutsīz ka Kātšiz sīn.
Sǟl vȯļt mōškõd nemē pēgal tutkāmõd ja pǟgiņ vȯļ nēḑi ka, mō vȯļ nemē punni īd.
Sīegid izt pistāt lapst mittõ īdtõ maŗŗõ eņtš sūzõ, agā paņt amād Kātšiz kibārõ.
Pigātagā vȯļ kibār jubā täuž, ku lapst tōžt irgõ kuodāj lǟdõ.
Ni ne ädāgizt jarā, ku neizt, ku äb tīedat emīņ, kus pūol lǟdõ.
Ilm novvõ vaņtliz Kātši amā immõr ja Katšī īrgiz itkõ.
Äkīstiz pīliz nänt jeds nemē mō ald tund imīļi vanāmiez.
Tämmõn vȯļt pitkād aļļõd abbõnd ja seļļizt eņtšõd ibūkst.
Käds vȯļ tämmõn pitkā kuldi sovā. “Mikš tēg lapst äd ūot īž nēḑi mōškidi sīend, ja ūot amād kibārõ kuoŗŗõnd?” kizīz vanāmīez. - “Mäddõn äb ūo aigõ, paij vanāizānd!” vastātiz Kātši. “Mäddõn um kuodāj rūoikõmõst.
Mēg kuoŗŗizmõ set jemā pierāst.” - “Ma nǟb, ku tēg ūot jõvād lapst!” kītiz vanāmīez ja rabīz sovāks kuolm kõrd vastõ mōdõ.
Ildīņ īekiz ikš vȯrābõz ležgiliz kūzõ tutkāmõst mōzõ ja jūokšiz vanāmīe jūr. - “Tūo nänt lapstõn vakā, kussīn ne eņtš mōškõd võibõd pānda, ja vī nänt siz kuodāj!” kītiz vanāmīez.
Siedā rõkāndõn jetīz ta lapst jumālõks ja kadīz mõtsā pūd vail jarā. 
Jubā tuļ vȯrābõz pȭzõd sizāld väggõ knaš vakāks ja paņ sīe Kātšiz jeddõ mōzõ.
Kātši valīz mōškõd kibārõst vakā sizzõl ja katīz nänt knaššõ sōmalõks vizzõ.
Siz ne īrgizt lǟdõ.
Vȯrābõz jūokšiz jeds ja nägțiz riekkõ.
Agā riek pǟl tūndiz Kātši, ku vakā vȯļ väggõ lǟlam.
Pakānd ne sait sīn, kus lītiz āiga jedmõl ne vȯļt rōgidi kuoŗŗõnd.
Vȯrābõz ju kōgaz emīņ iz lǟ.
Ta danktiz lapstõn pǟkõks ja paņ lǟm. “Vȯl tēriņtš iļ riek nägțimiz!” nutīzt lapst tämmõn tagān.
Siz ne võtīzt rōgõd ja rūoikizt kuod pūol.
Agā ku ne sait kuodāj ja tōžt jemān mōškidi andõ, siz ne līedizt, ku vakā vȯļ täuž kūldarōdõ.
Urgõmõst vȯļ ni kōrandst pūtõksõn ja nǟlgan.
Jemā ei kierdõ paŗimõks ja sai pakānd täudlistiz tierrõks.
Kīen jagūks āt puskūd.
Maḑā, tipājālga, mǟngiz kōŗamōl, Sǟlīž ēdrikšiz sūr kūzõ al siņņi kīeldariki.
Siz tuļ sīn va gūogõjemā, va pätājālga, ja tōž jarā jamstõ kīeldarikīz.
“Li jarā, li jarā!” nutīz Maḑā. “Puskūd äb ūot mittõ sin jagūks.”
Ta īž tōž puskõ murdõ.
Agā siz līndiz sīn zīgõs miedlinki, va magḑisū.
Ta siskīz Maḑān kibḑistiz ja nutīz:
“Kilgõ täst, kilgõ täst!
Puskūd äb ūot sin jagūks.
Ma tōb täst mietā immõ.”
Ni kizīz pusk kūzõ kädst: “Kīt minnõn kūzõ, kuldi pals, kīen jagūks ma täs ūob?
Sinnõn vȯlks siedā tīedamõst, sa ūod nei sūŗ.”
Vastātõs ūgiz kūzõ: “Minā äb tīeda.
Ma ūob kil täs käbād jagūks, agā mūdõ ma äb pan mikšmõks.”
Siedā rõkkõ kūliz ȭgs tšīrlinki. “Tiri-lī, tiri-lī!
Kas sa tuodlistiz siedā äd tīeda?” kizīz ta kūzõ kädst. “Ma tīedab siedā kil: pǟva īž kītiz siedā minnõn.
Puskūd āt mōīlmas īžeņtš jagūks.
Laz ne gilgõgõd pǟvaļikīz kūldas ja tundõgõd rīemõ eņtš jelāmizõs.
Näntõn um ka ēdrikšõmõst ja kazātõmõst sīemtõ ūd puskūd jagūks.”
Līvlizt.
Mēg līvlizt ūom Sūomõ-ugrõd rovsugst, neiīž kui sūomlizt, ēstlizt, ungārd ja munt.
Līvliztõn amā ležgili sugrov āt ēstlizt, ja sīepierāst, ku mēg nei ležgilizt sugrovd ūom, pidābõd ēstlizt mēḑi ka īdtõluggõ mīelsõ.
Jegā āigast ne kaimõbõd līvlizt lapstõn talžpivād andidi.
Ēstlizt āt ulzandõnd setmiņ lugdõbrōntõzt rāndakīels, nei mēḑi īdtõluggõ mīelsõ piddõs.
Ka siedā rōntõ āt ēstlizt ulzandõnd, lūotõs, ku jegāikš līvlizt läpš opūb ja rõkāndõb eņtš jemākīeldõ.
Võtām siz tienāndõksõks rōntõ vastõ ja vȯlmõ amād seļļizt kui mäd izād: līvlizt nemē kivīd vizād.
Jelzi sõnā
Ābēd ja īrgandõks lugdõbrōntõz
Ulzandõn Emakeele Selts ja Līvõ Kultūr sidām
Tartus
kubbõpand K.Stalte
Īna āina
linā Lēna
Anna nanā
luini lū
mīm mūma
ilmi lum
muini nīn
min nim um Lēna
kik nīem
kanā munā
kim munnõ
kīlma īe
rik rek rok
mīr mȭk märā
umār kamār kȭŗ
ämār nūoŗ kū
rebbi lǟb
kū um illõ
bokā bēkõb
bokā bǟ
nīem mīgõb
ma mȭgõb
lēba nukā
kuoig gīk
lind lōlab
ud kadūb
deŗk īekõb
rāndadīlba
lebdõb lūdõd
Vīm sadāb, kibār vīerõb, vȭidagslēba maitseb sīemnāiga āigal; sõvvõ um serk īd sǟlgas; sigā sõvāb, sǟlga sõvlõb.
Tōla tulāb, jej um kilmõn.
Ta ailõb jejrōdadõks.
Kūip, dank, lēbasēji, kop, kop, kop!
(vanād rovz pierrõ)
Hilda, Herta āt naizt nimūd.
Mäd kuoig lǟb Hamburgõ, viedām flagā ilzõ.
Helsinki um Sūomõmō pǟjālgab.
Dīḑ dītštõb, pešlinki lōlab, taibõddakš um vīḑõr ladās.
Tšīšōrlinki, tšītšōrlinki, ni um āiga ilzõ nūzõ, tšītšō, tšītšō (rovloul).
Zīḑi paḑā.
Sõv zȭkslõb.
Mēg jūokšõm mōŗidi kuoŗŗõm sīņ, kus kazāb kõŗāina; piņ ailõb īņi.
Paŗ, kanā, gūogõz āt kuodlīndõd.
Tiņ, toņ, mōņikā, pitkā vīzõz jālgas. (rovloul)
Vanātōți poțīkšõb.
Vež kīeb poțās poț, poț, poț.
Kēratǟdõd
Druktõd
Kēratõd
Sūrd
Piškizt
Väggõ jõvā ni 
mägstõ ailimi 
mäddõn rieggõks um 
leb nei vālda lum.
Izā magūb, jemā istāb, 
Lēna leibõ sūzõ pistāb; 
polākõd āt ka sǟl jūs, 
võzād nǟdõb attõ pūs.
Rõvvõ, puskõ, vīmõ kastab 
siz, ku zägār ilzõ astāb.
Jemā pūgõb of, of, of; 
kit, se laskūb pif, paf, pof!
Amād kubsõ ūomõ kūž, 
kleit min pipān ka um ūž; 
īdõn käds um piški kaš.
Jegā katūksõn um kuļ, 
illõ līndab kanādkuļ.
Sīedõ võimõ umāŗi, 
kuijen mēg īd sȭitam ni, 
mūḑi kuoțțõ pistāmõ, 
näntkõks kuodāj ailõmõ.
3. Mäng
Randõ lǟmõ mēg,
randõ lǟtõ tēg,
randõ lǟbõd amād mäd kilā kalāmīed.
Mierrõ lǟmõ mēg,
mierrõ lǟtõ tēg,
mierrõ lǟbõd amād mäd kilā kalāmīed.
Aigõ lǟmõ mēg,
aigõ lǟtõ tēg,
aigõ lǟbõd amād mäd kilā kalāmīed.
Kuodāj lǟmõ mēg,
kuodāj lǟtõ tēg,
kuodāj lǟbõd amād mäd kilā kalāmīed.
[Vāldapǟ]
Pāvaļiki tōla īeḑi
kartõs jarā lǟnd,
vȭrõl mōlõ kalāmēḑi
pestāmõs um kǟnd.
Kievād tämā tegīž tāgiž
tund mäd jūrõ um,
tuldsõ um ta tästā vāgiž
jarā ajjõn lum.
Jarā ajjõn tōla kīlma
jarā ajjõn jej,
ja kui kōgaz nǟb set sīlma
meŗ ni vāldiņ ei.
Kalāmīed ni tegīž mierrõ
võrgõd ētabõd,
kalāks täuži nēḑi pierrõ
ulzõ viedābõd.
Lǟdsõ mierrõ, tuldsõ aigõ
ne äb unnõt sīe,
ku tūoi näntõn vejdõbaigõ
pǟvaļikīz tīe.
Pešlinkiz loul
Kūldigid lapst, ma kītõb ni
täddõn kui lōlab pešlinki:
ta lōlab: “Vīḑõr!”
ta lōlab: “Vōḑõr!”
ta lōlab: “Vitš vīḑõr!”
ta lōlab: “Vitš vōḑõr!”
ta lōlab: “Vitš vīḑõr, vitš vōḑõr,
vitš vīḑõr, vitš vōḑõr,
vitš vīḑõr, vitš vōḑõr,
tšorr!”
Jemākēļ
Rāndakēļ, min jemākēļ,
pivā minnõn um sin ēļ.
Kis võib rāndakīeldõ unnõ,
unūb ka eņtš jemā sõnnõ.
Rāndakīeldõ rõkāndizt
vanād vizād rāndalizt,
rāndakīelsõ lōlõd lōlizt,
rāndakīelsõ jumālt pōlizt.
Rāndakīeldõ rõkāndõm 
sīepierāst, ku ārmastõm; - 
vȯlmõ seļļizt kui mäd izād:
līvlizt nemē kivīd vizād.
Võikslimi
Idā pǟvaļikīzõks
joudõ kōļõbõd, - 
idā pīlad lumsadkõks
päuvõ katābõd. 
Pīlad vaistõ pǟva tež
pǟvaļikīztõ
kaimõb, se tīeb kui īeb vež
īd set lumsadstõ.
Pūgõg idā, ku ta vīb
ulzõ pīlidi,
pǟvaļiki paistõs līb
iļ täm vīndaji. 
Pǟvaļiki aļļõks tīeb,
mis vel katāb lum.
Vōlikšijiks pǟva īeb,
idān lēmõst um.
Unloul
Sūrõd īrõd, piškizt īrõd,
tūogid lapsõn ūnda jūrõ
leb tubā, leb kōmaŗ,
leb äl pǟnalīz.
[Rovloul]
Daņtši, daņtši dālbarūogõz
Daņtši, daņtši dālbarūogõz, 
daņtši, daņtši īd;
daņtšõg īņi põp ja ūogõz,
daņtši, daņtši īd!
Jegā pǟva pivāpǟva,
daņtši, daņtši īd;
jegā pǟva daņtštõb pǟva,
daņtši, daņtši īd!
Egīļ dāņtšizt, tämpõ dāņtšõd,
daņtši, daņtši īd;
mūpõ neiīž tegīž dāņtšõd,
daņtši, daņtši īd!
Daņtši, daņtši dālbarūogõz, 
daņtši, daņtši īd;
daņtšõg īņi põp ja ūogõz,
daņtši, daņtši īd!
[Rovloul pierrõ.]
Piški kõps
“Piški kõps, kus sa lǟd?” -
“Ma lǟb maitsõm nōțidi!” - 
“Alā li, kil sa nǟd,
sin pǟl õrštõb piņīdi!”
Kõps iz kūl, īekiz sīņ,
nōțõd väggõ māitsiztõ;
siedā neiz ildīņ piņ,
ailiz ulzõ ajāmõ.
Kõps ni jālgad vāldiņ paņ,
tämmõn tagān rūoikiz Kraņtš,
uttõs, kiukõs, mõtsā sōņ,
o sa irmõz, mingi daņtš.
Vaņtl ilzõ katūks pǟl,
kīentõ jelām nǟd sa sǟl?
Se um kūoršindpūstiji,
pūstõb jarā nõvgidi.
Lapst, kis tīebõd pōrgiļtõ,
jemmõ, kis äb kūlõtõ,
nänt ildīņ võib mustādõks
tīedõ ta eņtš nõvgõdõks.
Tikā, bokā kāngar pǟl
Tikā, bokā kāngar pǟl,
roudi tarā immõr,
tinnizt võțmõd, vaški tabā,
roudizt vǟrõd jedsõ.
Suž īekiz iļ tarā,
mūrdiz jālga kațki,
pistīz pǟ pȭzõ, 
viedīz tabār rinkõ.
[Rovloul]
Kus sa lǟd, Mōŗõneitst
Kus sa lǟd, Mōŗõneitst,
kuldi lūdõ kāinalõs?
Se äb ūo kuldi lūdõ,
se um kõvvõ alli oksā.
[Rovloul]
Tillbillõd, pešlinkizt,
kus sigžõ eit?
Tšilltšallõd, tšīrlinkizt,
kus tēg ni keit?
Taļžpivād kūzõdõks,
kīņḑõldõks pūs,
tōla lumvōdõdõks
vȯļtõ mäd jūs.
Kievādõn īņi ka
tuļtõ tēg ni,
lōlajid lindõd ja
pǟvaļiki.
Lōliza izā, lōliz pūoga,
lōlizt kakši pālkamīezt; -
emīņ lōliz izā pūogaks,
äbku kakši pālkamīezt.
[Rovloul]
Tōd sa tieudõ mitsmis kilīs
jelābõd vel rāndalizt,
kūld set, kūld set siz,
kus jelābõd rāndalizt.
Lūžõs, Pizās, Īra kilās,
Ūdskilās ja Sīkrõgõl,
Irail, Kuoštrõgõl,
Pitrõgõl ja Sǟnagõl;
Vaidõl, Kūolkas, Mustānummõl
jelābõd ka rāndalizt, - 
kūld set, kūld set siz,
jelābõd ka rāndalizt.
Katšī kaš
Katšīn vȯļ knaš
kērabi kaš,
se kilgsõ täm’ magīz,
ja īridi akīz
ja salāndiz ammõ,
nei liestõ, kui kammõ,
vȯzzõ ja semḑi,
amā emīņ iļdžemḑi.
Nädīļ pǟvad
Ežžõmpǟvan ruoik set īd,
siz amā nädīļ kierdi līd.
Tūoiznapǟvan mõttõl nei:
ikš pǟva jubā tagān ei.
Kuolmõndpǟvan murt iļ sīe,
ku tīemõt äb īe mitikš tīe.
Neļļõndpǟvan um se irg,
ku ruoikõ tegīž ūdpǟl irg.
Brēḑõn mõttõl sinā nei:
ikš tīepǟva vel pǟlõ ei.
Pūolǟvan um rūoikõmõst,
um amā tīe sin loptāmõst. 
Pivāpǟvan novvõmõst
um amādõn tīe tīemizõst.
Kutškizt
Kakš kutškiztõ kōrandõl mǟngiztõ,
kuņtš īdtūoizta jamstõ īrgiztõ;
ne saitõ ni mȯlmõd kõzīzõks
ja taplõmõ īrgiztõ nurīkšõs. - 
Siedā perīmīez vȯļ nǟnd,
ta pitkā vitsāks lagtiz nänt. - 
Tēg lapst kil siedā nei äd tīetõ,
Set kītõ ma vel täddõn tōb,
ku pitkā vitsā gläbdõd sōb.
Lumkōpkõd loul
Mēḑi kaimiz lumjemā
līndam, līndam, līndam,
vāldaks katām amā mō,
kil mēg siedā vīndam,
ku mēg līndam, līndam.
Paldīņ mēg kil täsā ūom,
kīerõs, kīerõs, kīerõs,
valdõ lūnda täddõn tūom
touvõst mōzõ vīerõs,
vīerõs, vīerõs, vīerõs.
Kierdõ lindõs rūoikõm mēg
kōgaz tästõ jarā,
īegid Jumālõks ni tēg,
mēg lǟm, amā barā
jarā, jarā, jarā.
Tallõ
Iļmīer pūojstõ tūļ
pūgõs mäd jūr tuļ,
kilmõ, lūnda ka
tuoi tǟn mäddõn ta.
Väggõ jõvā ni
mägstõ ailimi
lapstõn rieggõks um
iļ nei vālda lum.
Pȯskūd palābõd,
nanād punnõbõd,
tūļki ūgiji
jāmstab kūoriži.
Kūolka nanā
Kõzzi kīerik, Kūolka nanā,
miermīed kālmadtarā vanā,
pǟgiņd leb sin kūoliztõ,
sin pǟl kūolõmt līediztõ.
Kis võib nimtõ amḑi nēḑi,
luggõ kubbõ nēḑi mēḑi,
kis täs jelām loptīztõ,
sin pǟl pūojõ vajīztõ?
Kust ne attõ perīņ vȯnnõd,
kussīn ne āt lǟdõ tōnõd,
kis laz siedā tīedagõ,
kis laz siedā kītõgõ!
Pǟgiņd sin pǟl maggõm eitõ, 
kis täs īž eņtš leibõ seitõ,
munt tež kougõnd pūŗitizt,
vȭrõzt kīeldõ rõkāndizt.
Kubbiz kālma ne ni attõ
sin pǟl lieudõnd, jõugõz mattõ
sa nänt amād rūoikiztõ,
kis sin lāiniš kūoliztõ.
Rānda piedāgõd
Rāndanaigās kazābõd
vanād vizād piedāgõd,
tōvaz äb või nēḑi murdõ,
äb või näntõn tīedõ sūrdõ.
Sǟrnad, kõvvõd kazābõd
mingizt sadā āigastõd,
ku siz ikškõrd tōvaz ūgõb,
se nänt, märgõnd, immõr pūgõb.
Vanād rānda piedāgõd
imlõs īd set vaņtlõbõd:
kui ni nēḑi um nei veitõ,
kus nänt aļļõd līedõd eitõ?
Kurgjālgad
Vaņtligid, vaņtligid, Didžõ sǟl,
astõn um ilzõ kurgjālgad pǟl,
mõtlõb sūŗ mīez tämā vȯlmõ ni,
ulātõ tōks kas pū ladīdi.
Didžā set vaņtlõb īd touvõzõ,
äb pan sīe tǟdõl, mis mō pǟlõ,
äb nǟ, ku rištõ iļ takā jūŗ,
kazzõn um kuordi ja väggõ sūŗ.
Sīe tagān kurgjālgad akīztõ,
sūrliztõ iļkaggõl viskīztõ, -
Didžā, kis akkõ tōž pīlidi,
pitkāliz mōzõ sǟl magīz ni.
Kārnaz, varīkš un arāgõz
Kārnaz, mustāam, um sūŗ mīez,
sūŗist ta sugīst, ildõst līndab.
Vaŗīkš um ōgi perīmīez,
salāndõmõs amḑi vīndab.
Arāgõz, se um seļļi merk,
īž nagrõb iļ eņtš paiktõd seŗk.
Mäng
Pitkā āiga mäddõn īeb,
ku mēg nūrkas kikkõm;
lītizt aigõ se īd tīeb,
ku mēg lōlam, likkõm.
Kädūd kubbõ āndamõ,
kȭŗsõ immõr lǟmõ
ja siz amād lōlamõ,
kuņtš mēg immõr kǟmõ.
Ānda kädūd, kierdõ, kierdõ,
kōdskiņ immõr kīerõmõ;
kīerõ kierdõ, laggõ kierdõ,
lǟmõ mūḑi vȯtšõmõ.
Dīḑ
Tōla um, 
tõvā lum
mōdõ katāb,
ammõ matāb.
Kadīztõ,
ūrgiztõ
līndõd jarā – 
lōlajd barā.
Mad jūr sīḑ
ei set dīḑ
vermlinkiztõks,
varīkšõdõks.
Ūoņdžõl
Ūoņdžõl varāld kikrikik
kīrgastõb, kūl, vȯrdõl kik;
ullõ sugūb pǟva ūm,
āiga ilzõ nūzõ um.
Randõ rūoik ni kalāmīez, 
ibbizt jūrõ pērīmīez,
perīnai eņtš taļļõ li,
kōŗapaint keng jaļgi ni.
Lapst, laz jõvīst kazāgõd,
vel īd irg laz maggõgõd
ja siz kierdõ nūzõgõd,
tegīž skūolõ rūoikõgõd.
Pǟva
Õbdist rattist kuldiz lajjõ,
pǟva, loptõn jūokšõmõ,
astāb, istāb kuldiz rajjõ,
pitkāst riekstõ novvõmõ.
Ūoņdžõl kežži mierrõ kastõn,
repțāb kastūgt puskūdõn,
ja siz mierstõ ulzõ astõn,
kaimõb lemḑi amādõn.
Ūomõg udūd jarā kōtõb,
panāb lindõn lōlamõ,
niglizt mietā vȯtšõm sōtõb,
kukkizt, kärmizt līndamõ.
Kazātõb pūn aļļi lēḑi,
nītsõ, nurmsõ, puskīdi;
pēstab miersõ kalāmēḑi,
mõtsās kōŗapainidi.
Sõvvõ
Katšī lekš maŗŗõl,
Kātši lekš kaŗŗõl;
Katšī kuoŗŗiz muškīdi,
Kātši kāitsiz nīemidi;
Katši vȯļ sōnd mustā sū,
Kātšiz nīemõd mīgizt” “Mū!”
Mōŗõneitst kīņḑõld
Mōŗõneitst tuļ līvlizt tarrõ
kaitsõmõ eņtš nīemõd barrõ,
līvli kīliz nīemõd jarā,
kītiz: min īd um se tarā.
Mōŗõneitst lekš itkõs mierrõ
ja siz īļing sugīz pierrõ,
īrgiz jȭgța ilzõ kīerõ,
jõugõ tegīž tarrõ vīerõ.
Sǟl, kus jedmõl vīļa kazīz,
īļing katīz mō nei tazīz
jõugõkȭnkadõks, ja tarā
kadīz nemē mō pǟld jarā.
Rāndast laggõs
Lǟb min lōja līgõs,
lōgstõs lāinidi,
tūļki tǟnda likkõs
pūgub puŗŗiži.
Tagān īeb miernaigā,
rānda kȭnkadõks,
mõtsā ōļaz, laigā,
kilā kōrandõks.
Kus min äl vȯļ sidtõd,
kus ma kōŗal kei,
kus ma armõks pidtõd
sai, se tagān ei.
Kas vel āiga tulub,
ku ma tēḑi nǟb,
jemākīeldõ kūlub,
ja pids randõ kǟb.
Lug amḑi pävḑi
Jõvād pǟvad kierdõ lǟbõd,
rujād pǟvad lougõ kǟbõd. - 
Alā lug īd rujḑi pävḑi,
ku sa vōjkizt, itkīzt, pōlizt; - 
lug ka nēḑi jõvḑi pävḑi,
ku sa tīera īekizt, lōlizt.
Kalāmīe loul
Kis kil mīnda, piškīzt, ǟltiz?
Kis vȯļ minnõn vȱidaji?
Kis kil minnõn lōlõd lōliz?
Kis vȯļ maggõm paņņiji?
Piškīzt mīnda jemā ǟltiz,
jemā vȯļ min vȱidaji,
lōlidi ta minnõn lōliz,
vȯļ min maggõm paņņiji.
Sūrõks kazzõn, lāinõd mīnda
mier pǟl lōjas ǟltabõd,
lougõ vīerõs iļ vied pīnda
sǟl ne mīnda vȱidabõd.
Kuņtš siz tōvaz pūgõs minnõn
perīz loulõks lōlab sīe:
“Kalāmīez, um āiga sinnõn,
pūojõ maggõm tǟnõ īe.”
Mäd mōŗad
Mōškõd, muškõd, ounõmōŗad,
būolgõd, gārband, kanāmōŗad,
ne mäd mõtsīs kazābõd,
lapstõn jõvīst maitsõbõd.
Pusk
Tōvaz puskõ äb ūo lūond,
laz täm mūrdagõ,
siedā kunāid äb ūo tūond,
laz ta veimõgõ.
Ta tōb tǟnda kazātõ,
sīemt kuņtš vaļmõz um,
sigžõ tǟnda katāmõ
kaimõb vālda lum.
Sīemtõst tegīž iddõbõd
kievād puskūd ūd,
ēdrikšõbõd, kazābõd,
ūdpǟl puskūd, pūd.
Min izāmō
Min izādmō, min sindimō,
ūod ārmaz rānda sa,
kus rāndanaigās kazābõd
vel vanād vizād piedāgõd.
Min ārmaz īlmas ūod set sa,
min tõurõz izādmō.
Min izādmō, min sindimō,
ūod ārmaz rānda sa,
kus lāinõd mīerstõ vīerõbõd
ja rāndan sūdõ āndabõd.
Min ārmaz īlmas ūod set sa,
min tõurõz izādmō.
Min izādmō, min sindimō,
ūod ārmaz rānda sa,
kus jelābõd īd kalāmīed,
kis mier pǟl ātõ pǟvad, īed.
Min ārmaz īlmas ūod set sa,
min tõurõz izādmō.
Min izādmō, min sindimō,
ūod ārmaz rānda sa,
kus kūltõb um vel pivā ēļ,
min amā ārmaz rāndakēļ.
Min ārmaz īlmas ūod set sa,
min tõurõz izādmō.
M.
LUTHER
PIŠKI KATKISMUS
Eḑīzsõnāks
Sūomõ studentõd, amā emīņt ne, kis oppõbõd päpīks, āt ūoļtõnd iļ Piškiz Katkismus pīkstimiz līvõdkīelõ, laz līvlizt võigõd luggõ ja oppõ Jumāl käskõd, uskkabāld pivā pōlandõks j. n. j. eņtš kīels.
Um lūotõmõst ku se and, mis nei um jõvāst sidāmst andtõt, līb jegāīd līvlizõn tõurõz ja ta sīe tienāndõksõks vastõ võtāb.
Ja äb set vastõ võtāb ja kõrd lebbõ lugūb, agā ka jõvā mīelkõks īdstīd siedā kȭlbatõb ja ka eņtš lapstõn opātõb.
Pōlandõkst, mis āt rōntõ lopāndõksõs, kil äb ūot seļļizt kui Luther Piškiz Katkismusõs, agā ma ūob nēḑi mūstõ kubbõ kuoŗŗõn lūotõs ku ne ka võibõd vȱlda pivāstõmõks.
Lūotõgõm, ku Jumāl āndab leb sīe rōntõz rikāstiz eņtš pivāstõmt.
E.
V.
Ežmi pǟkabāl
Kim Jumāl käskõ
Ežmi käsk
Minā um Izānd, sin Jumāl.
Sinnõn äb lǟ piddõ mūḑi jumāļi.
Mis se um?
Mäddõn lǟb iļ amā kartõ ja ārmaztõ Jumālt ja täm pǟlõ lūotõ.
Tuoi käsk
Sinnõn äb lǟ ilm sīdõ kȭlbatõ Izānd, eņtš Jumāl nimmõ; sīepierāst ku Izānd äb jetā sīe ilm suņdõ, kis ilm sīdõ kȭlbatõb täm nimmõ.
Mis se um?
Mäddõn lǟb kartõ ja ārmaztõ Jumālt, nei ku mēg leb täm nim äb vannõm, äb tapārtõm, äb buŗŗõm, äb pietām, äb ka pietūkst tīemõ; agā siedā amās ädās abbõl nutām, pōlam, tiennõm ja ouvõstõm.
Kuolmõz käsk
Sinnõn lǟb pivāstõ pivāpǟva.
Mis se um?
Mäddõn lǟb kartõ ja ārmaztõ Jumālt, nei ku mēg äb pȯlgõm jutlõst ja Jumāl sõnnõ; agā pidām siedā pivāks, jõvā mīelkõks kūlõm ja oppõm.
Neļļõz käsk
Sinnõn lǟb ouvõstõ eņtš izzõ ja jemmõ, laz sinnõn jõvīst läkkõ ja sa kōgiņ jelāg mō pǟl.
Mis se um?
Mäddõn lǟb kartõ ja ārmaztõ Jumālt, nei ku mēg eņtš vanbiži ja izāndidi äb pȯlgõm äb ka kõzīzõks tīemõ; agā pidām nēḑi ouvs, palkõm nēḑi;
ūomõ näntõn kūldzist ja pidām nēḑi armõks ja tõurõks.
Vīdõz käsk
Sinnõn äb lǟ tappõ.
Mis se um?
Mäddõn lǟb kartõ ja ārmaztõ Jumālt, nei ku mēg eņtš ležgilizõn täm lejā jūs äb tīemõ mittõ mingizt kajjõ äb ka viggõ; agā tǟnda äbţõm ja vȱidam amās lejā ädās.
Kūdõz käsk
Sinnõn äb lǟ rikkõ abjelāmiz.
Mis se um?
Mäddõn lǟb kartõ ja ārmaztõ Jumālt, nei ku mäd mõtkõd, sõnād  ja tīed āt pūdõd, ja ku mēg jegāikš ārmaztõm ja ouvõstõm eņtš abpūolt.
Seismõz käsk
Sinnõn äb lǟ salāndõ.
Mis se um?
Mäddõn lǟb kartõ ja ārmaztõ Jumālt, nei ku mēg äb võtām eņtš ležgiliz rōdõ või viļļõ, äb ka siedā pietlizõs vȯstāmizõs ja mīmizõs eņtšõn viedām; agā äbţõm tämmõn viļļõ ja leibõ sōdõ ja praţţõ.
Kōdõksmõz käsk
Sinnõn äb lǟ andõ äbõigiz tapārtõks iļ eņtš ležgiliz.
Mis se um?
Mäddõn lǟb kartõ ja ārmaztõ Jumālt, nei ku mēg äb rõkāndõm pietūkst eņtš ležglizõst,  äb pietām tǟnda, äb suoimõm, äb ka äbjõvvõ ouvõ tämmõn nustām; agā pidām täm pūoldõ, mõtlõm ja rõkāndõm tämst jõvvõ ja ammõ jõvāks kīerõm.
Īdõksmõz käsk
Sinnõn äb lǟ tōdõ eņtš ležgiliz tubbõ.
Mis se um?
Mäddõn lǟb kartõ ja ārmaztõ Jumālt, nei ku mēg pietūksõks äb võtām eņtš ležgiliz tubbõ või viļļõ eņtšõn sōdõ, äb ka õigõm vōŗs tōmõ siedā eņtšõn vieddõ; agā äbţõm tǟnda, ku ta sīe sōb piddõ, mis tämmõn um.
Kimmõz käsk
Sinnõn äb lǟ tōdõ eņtš ležgiliz abpūolt, pālkaliži, jelājḑi äb ka mūdõ, mis tämmõn um.
Mis se um?
Mäddõn lǟb kartõ ja ārmaztõ Jumālt, nei ku mēg eņtš ležgliz abpūolt, pālkaliži ja jelājḑi äb kōļõm eņtšõn sōdõ, tǟnda piettõs või pīkstõs; agā nēḑi opātõm vȯlm ja tīem, mis näntõn tulāb.
Mis Jumāl kītõb amšti nēšti käskist?
Ta kītõb: Minā, Izānd, sin Jumāl, um kõzzi Jumāl, kis näntõn, kis mīnda giņtõbõd, maksāb käddõ izād patūd lapstõn kuolmõz ja neļļõz sugkazām sōņ; agā mäntõn, kis mīnda ārmaztõbõd ja min käskidi pidābõd, minā tīeb jõvāmt tūontõz sugkazām sōņ.
Mis se um?
Jumāl ädāgtõb suņdkõks nēḑi, kis rikkõbõd nänt käskõd; sīepierāst mäddõn lǟb kartõ Jumāl kõzzõ, nei ku mēg äb rikkõm nēḑi käskidi.
Agā ta tȭitab alāstõmt ja ammõ jõvvõ amādõn, kis pidābõd nänt käskõd;  sīepierāst mäddõn lǟb ārmaztõ Jumālt, lūotõ täm pǟl ja jõvā mīelkõks jellõ täm käskõd pierrõ.
Tuoi pǟkabāl
Usk
Ežmi uskkabāl
Lūomizõst
Ma uskūb Jumāl, Izā amāvōļikšijiz, touvõ ja mō Lūojiz pǟl.
Mis se um?
Ma uskūb, ku Jumāl um min ja amād ažād lūond, andõn minnõn lejā ja jeng, sīlmad, kūorad ja amād nipstād, mūoštõks ja amād mīeld, ja ku ta vēl pidāb ilzõ, āndab ōrõnd ja kengmõd, sīemnāiga ja jūomnāiga, kuod ja kōrand, abpūol ja lapst, nūrmõd ja jelājd ja amā vīļa; ku ta āndab minnõn jegā pǟva ja rikāstiz jegāpäuviz lēba ja amā mis sīes jelāmizõs um vajāg, vōŗtõb mīnda amāst ädāst, vȯidab ja pästāb amāst äbjõvāst  ja ku ta sē amā tīeb set īd eņtš izālizõst, jumālizõst jõvāmst ja alāstõmst, laz kil ma äb ūo kõlbli seļļiz and vastõ võttõ; sīest amāst minnõn um tǟnda tiennõmmõst ja ouvõstõmõst, tǟnda palkõmõst ja vȯlmõst tämmõn kūldzi.
Se um tuodlist tuož. 
Tuoi uskkabāl
Pästāmizõst
Ma uskūb Jēzus Kristus, Jumāl āinagiz Pūoga, mäd Izānd pǟl, kis um suggõn Pivāst Vaimst, sindõn neitsõst Mariast, kāndatõn Pontius Pilatus āigal, rištõ rabdõt, kūolõn ja mattõt, astõn alāz eļļõ, kuolmandõn pǟvan nūzõn kūolõmist, astõn ilzõ touvõz, istõn Jumāl, Izā amāvōļikšijiz jõvvõl käddõl ja sǟldõ tulāb kūodštõm jeldziži ja kūolõnḑi.
Mis se um?
Ma uskūb, ku Jēzus Kristus, tuodli Jumāl, Izāst igābizõs sindõn, ja ka tuodli rištīng, sindõn neitsõst Mariast, um min Izānd, kis min jarā kōtõt ja kūodštõt rištīng um pästõn ja vabāks tīend min amšti patīst, kūolõmõst ja kuŗēst, äb kūldaks äb ka õbdõks, agā eņtš pivā ja tõuriz vierkõks ja eņtš ilm viggõ kāndatimizõks ja kūolimizõks, laz ma vȯlgõ täm eņtšõm ja täm valds täm al jelāg ja tǟnda igābizõs õigizõs, ilm viggõ vȯlmizõs ja pivālitõs palkõg, neiīž kui ta um kūolinist ilzõ nūzõn, jelāb ja vōļikšõb igābiz.
Se um tuodlist tuož. 
Tuoi uskkabāl
Pästāmizõst
Ma uskūb Pivā Vaim, īd pivā rištliz lōtkub, pivād kub, patūd andõks āndamiz, lejā ilzõ nūzimiz ja igābiz jelāmiz pǟl.
Amen.
Mis se um?
Ma uskūb, ku ma eņtš mūoštamizõks ja joudkõks äb või Jēzus Kristus, min Izānd pǟl uskõ, äb ka täm jūr tūlda; agā Pyvā Vaim um leb evangelium min kutsõn, eņtš andkõks minnõn sieldõmt andõn, pivāstõn ja vȯidõn mīnda õigizõs uskõs; nei kui amā rištlizt kub mō pǟl kutsūb, kubbõ kūoŗõb, sieldõks tīeb, pivāstõb ja leb āinagiz õigiz usk pidāb Jēzus Kristus jūr.
Sīes rištlizõs lōtkubs ta jegā pǟva alāstlistiz āndab minnõn ja amādõn uskliztõn patūd andõks ja virgtõb min ja amād kūolõnd perīz pǟvan ja āndab minnõn ja amādõn usklistõn Kristusõs igābiz jelāmiz.
Se um tuodlist tuož. 
Kuolmõz pǟkabāl
Pivā pōlandõks
Mäd Izā, kis ūod touvõs.
Mis se um?
Nänt sõnādõks Jumāl tōb pānda mäddõn sidām jūr uskõ, ku ta um mäd õigi Izā ja mēg täm õigizt lapst, nei ku mēg ilm kartõkst ja täuž lūotõkst pōlaksmö tǟnda, nei kui armõd lapst eņtš ārmazt izzõ.
Ežmi pōlandõks
Pivāstõt sōgõ sin nim.
Mis se um?
Jumāl nim um kil īžeņtšõst pivā, agā mēg pōlam sīes pōlandõksõs, laz se sōgõ pivāstõt ka mäd vail.
Kui se sugūb?
Ku Jumāl sõnā sōb sieldistiz ja pūdistiz opātõt ja mēg sīe pierrõ, kui Jumāl lapst, pivāstiz jelām; sīe pǟl äbţ mēḑi, ārmaz touvli Izā!
Agā kis opātõb ja jelāb tuoistiz, kui Jumāl sõnā opātõb, se äb pivāst mäd vail Jumāl nimmõ; sīest vȱida mēḑi, touvli Izā!
Tuoi pōlandõks
Tulgõ Sin vald.
Mis se um?
Jumāl vald tulāb kil ilm mäd pōlandõkst īžeņtšõst; agā mēg pōlam sīes pōlandõksõs, laz se tulgõ ka mäd vail.
Kui se sugūb?
Ku touvli Izā āndab mäddõn eņtš Pivā Vaim, ku mēg leb täm alāstõm uskõm täm pivā sõnā pǟl ja jelām pivāstiz sīes āigas ja igābiz.
Kuolmõz pōlandõks
Sin tōmi suggõg kui touvõs, nei ka mō pǟl.
Mis se um?
Jumāl jõvā, alāstli tōmi sugūb kil ilm mäd pōlandõkst; agā mēg pōlam sīes pōlandõksõs, laz se suggõg ka mäd vail.
Kui se sugūb?
Ku Jumāl mūrdab ja um vastõ amā nõv ja mīel, kis äb laskõt mēḑi Jumāl sõnnõ pivāstõ ja täm valdõn tūlda, se um kuŗē, mōīlma ja ja mäd lejā mīel; ja ku Jumāl mēḑi višīņtõb ja äbţõb mēḑi veggistiz pīlõm täm sõnās ja uskõs mäd igā lopāndõks sōņi.
Se um täm alāstli ja jõvā tōmi.
Neļļõz pōlandõks
Mäd jegāpäuviz lēba ānda mäddõn tämpõ.
Mis se um?
Jumāl  āndab jegāpäuviz lēba kil ilm mäd pōlandõkst ka amādõn äbjõvād rovstõn; agā mēg pōlam sīes pōlandõksõs, laz Jumāl opātõg mēḑi tundõm ja tiennõs vastõ võtām mäd jegāpäuviz lēba.
Mis jegāpäuvi lēba um?
Amā, mis lejā ilzpidāmiz ja praţţimiz jūs um vajāg, se um: sīemnāiga, jūomnāiga, ōrõnd, kengmõd, kuod, kōrand, mōjpāika, jelājd, rō, vīļa, jõvā abpūol, jõvād lapst, jõvād pālkalizt, jõvād ja usklizt eḑḑiztmīed, jõvā vald, jõvād āigad, arm, tīerairg, jõvād irdõkst, jõvā ouv, jõvād sõbrād, usklizt kāimad ja mūdõ seļļiztõ.
Vīdõz pōlandõks
Ja ānda andõks mäddõn mäd patūd, neiku mēg ka andõks āndam eņtš sīliztõn.
Mis se um?
Mēg pōlam sīes pōlandõksõs, laz touvli Izā äb vaņtlõg mäd patīdi ja nänt pierāst äb kīeldõg seļļiz pōlandõks, sīest ku mēg äb ūom vērtlizt sōmõ siedā, mis mēg pōlam, äb ka ūomõ siedā peļļõnd; agā laz ta alāstõmst āndag mäddõn amā sīe, sīest ku mēg tīemõ pǟgiņ pattõ jegā pǟva ja nei peļļõm set suņdõ.
Siz ka mēg tōmõ sidāmõst andõks andõ ja jõvvõ tīedõ näntõn, kis mäd vastõ āt sīlizt.
Kūdõz pōlandõks
Alā vī mēḑi kērtamizõ.
Mis se um?
Jumāl  äb kert kil mitītõ, agā mēg pōlam sīes pōlandõksõs, laz Jumāl vōŗtõg ja vȱidag mēḑi, ku kuŗē, mōīlma ja mäd eņtš lejā äb pietāks, äb ka viedāks mēḑi äbuskõ, äblūotõksõ ja munt sūrd patūd ja äbjõvāmõd sizzõl, ja až mēg ka tulksmõ seļļizt kērtõkst sizzõl, kuigid sōgõm pēļiz käd.
Seismõz pōlandõks
Agā pästā mēḑi äbjõvāst.
Mis se um?
Mēg pōlam sīes pōlandõksõs, laz touvli Izā pästāg mēḑi amāst lejā ja jeng, vīļa ja ouv äbjõvāst, ja perīzõks, ku kūolõm tulāb, āndag mäddõn pivāliz tutkām ja alāstliz võtāg mēḑi sīdšt mur mōīlmast eņtš jūr touvõz.
Sīest ku Sinnõn um vald ja joud ja ouv igābiz.
Amen.
Mis amen tǟntõb?
Ku min um tuodlist uskõmõst, ku seļļi pōlandõks um touvliz Izā mīel pierrõ, ja ta siedā kūlõb; sīest ku ta īž um käskõn mäddõn nei pallõ ja tõitõn mēḑi kūldõ.
Amen, amen, se um: tuodlist, tuodlist nei um suggõmõst.
Neļļõz pǟkabāl
Pivā rištimiz sakrament
Mis rištimi um?
Rištimi äb ūo set pōļaz vež, agā se um seļļi vež, kis leb Jumāl käsk pandõt ja um Jumāl sõnāks īdskubs.
Mingi um se Jumāl sõnā?
Se, mis mäd Izānd Jēzus Kristus kītõb:
Ligīd ja tīegid amād rovd min oppijidõks, rištõs nēḑi Izā ja Pūoga ja Pivā Vaim nimmõ. (Mat. 28, 19;
Mark. 16, 15.)
Mis rištimi āndab või mingiz jõvāmt tūob?
Rištimi tīeb, ku patūd sōbõd andõks andtõt, pästāb kūolõmst ja kuŗēst ja āndab igābiz jelāmiz amādõn, kis uskõbõd Jumāl sõnād ja tõitõkst pǟl.
Mingizt ne Jumāl sõnād ja tõitõkst āt?
Ne, mis mäd Izānd Jēzus Kristus kītõb:
Kis uskūb ja sōb rištõt, se sōb pästõt; agā kis äb usk, se sōb kūodštõt ukkõ. (Mark. 16, 16.)
Kui vež võib tīedõ nei sūrḑi ažḑi?
Tuož kil, vež siedā äb tīe, agā Jumāl sõnā, mis um vieds ja viedkõks īdskubs, ja usk, kis uskūb sīe Jumāl sõnā pǟl, mis viedkõks um; sīepierāst ku vež ilm Jumāl sõnnõ um pōļaz vež, äb rištimi; agā Jumāl sõnāks īdskubs se um rištimi, se um alāstõmt rikāz jelāmiz vež ja ūdpǟl sindimiz piezzimi Pivās Vaims, nei kui Pivā Paulus kītõb:
Jumāl pästīz mäd leb sīe ūdpǟl sindimiz piezzimiz ja Pivā Vaim ūdistimiz,< mis ta rikāstiz um vallõn iļ mäd läb mäd Pästājiz Jēzus Kristus, laz mēg õigizõks tīedõt leb täm alāstõm sōgõm igābiz jelāmiz perrijidõks lūotõks pierrõ.
Se um tuodlist tuož. (Tit. 3, 5–8).
Mis seļļi viedkõks rištimi tǟntõb?
Se tǟntõb, ku vanān rištīngõn um mēši leb jegāpäuviz sidām pȯddimiz ja parāntimiz upāndõmõst ja kūolõmõst amād patūdõks ja äbjõvād imūdõks, ja tegīž jegā pǟva nūsõmõst ūd rištingõn, kis jelāb õigõmõs ja pūditõs Jumāl jeds igābiz.
Kus se um kēratõt?
Pivā Paulus kītõb: Mēg ūomõ leb rištimiz Kristusõn īņi mattõt kūolõmõ, laz nei kui Kristus sai virgtõt kūolinist leb Izā ouvõm, ka mēg kǟgõm ūds jelāmizõs. (Rom. 6, 4).
Vīdõz pǟkabāl
Pivā āltar sakrament
Mis āltar sakrament um?
Se um mäd Izānd Jēzus Kristus tuodli lejā ja ver lēbas ja vīnõs, ja sīe um Kristus īž sǟdõn mäddõn rištliztõn sīedõ ja jūodõ.
Kus se um kēratõt?
Nei kēratõbõd pivād evāngelistõd Matteus, Markus, Lūkas ja Pivā Paulus:
Mäd Izānd Jēzus Kristus sīe īezõ, ku ta sai jarā andtõt, võtīz lēba, tienīz, mūrdiz ja āndiz eņtš oppijidõn ja kītiz: Võtāgid jas sīegid, se um min lejā, mis täd jedst sōn andtõt; sīe tīegid min mǟdlõbõks.
Neiīž ta võtīz ka bikār pierrõ ȭdõgizt, tienīz ja āndiz näntõn ja kītiz: Võtāgid ja jūogid sīest amād, se bikār um ūž testāment min viers, mis täd jedst sōb valtõt patūd andõks āndamizõks; nei saggõld kui tēg sīe jūot, tīegid sīe min mǟdlõbõks. (Mat. 26, 26–28;
Mark. 14, 22–24;
Luk. 22, 19–20; 1 Kor. 11, 23–25.)
Mingi jõvām um seļļizõst sēmizõst ja jūomizõst?
Sīe opātõbõd mäddõn ne sõnād: Täd jedst andtõt ja valtõt patūd andõks āndamizõks; se um, ku mäddõn nänt sõnādõks sīes sakraments sōb andtõt patūd andõks, jelāmi ja pivālit; sīepierāst ku, kus um patūd andõks āndami, sǟl um ka jelāmi ja pivālit.
Kui lejāli sīemi ja jūomi võib tīedõ nei sūrḑi ažḑi?
Sīemi ja jūomi siedā kil äb tīe, agā ne sõnād, mis sīdš āt: Täd jedst andtõt ja valtõt patūd andõks āndamizõks.
Ne sõnād kui ka lejāli sīemi ja jūomi um pǟažā sīes sakraments; ja kis uskūb nänt sõnād pǟl, se sōb mis ne tȭitabõd ja kītõbõd, se um: patūd andõks āndamiz.
Kis sīe sakrament kõlblistiz vastõ võtāb?
Gavvimi ja lejāli vaļmõstimi um kil jõvā uļļi irdõks, agā õigistiz vaļmõstõn ja kõlbli um se, kis uskūb nänt sõnād pǟl: Täd jedst andtõt ja valtõt patūd andõks āndamizõks.
Agä kis äb usk või kōdlõb nēḑi sõnḑi, se um äbkõlbli ja äbvaļmõstõn, sīest ku ne sõnād: Täd jedst kizzõbõd õigizt usklizt sidāmt.
Bikt
Mis bikt um?
Biktõs um kakš kūožõ: ežmi, ku mēg kaibõm eņtš patīdi; tuoi, ku mēg vastõ võtām bikt-izāst patūd andõks āndamiz, nei kui īž Jumāl kädst, äb ka kōdlõm, agā uskõm tuodlist, ku patūd leb sīe andõks andtõt ka Jumāl jeds touvõs.
Mingizt patūd um kaibõmõst?
Jumāl jeds mäddõn um kaibõmõst ēņtšta sīlizõks amād patūd jūs, ka nänt jūs, mis mēg äb tundõm, nei ku tīem pivās pōlandõksõs; agā bikt-izān mäddõn um kaibõmõst set ne patūd, mis mēg tīedam ja sidāms tundõm.
Jēzus kītiz Petrusõn: Ma āndab sinnõn touvõ vald võţmõd ja kīent sa sidād mō pǟl, se līb sidtõt ka touvõs, ja kīent spästād mō pǟl, se līb pästõt ka touvõs. (Mat. 16, 19)
Jēzus kītiz eņtš oppijidõn: Võtāgid Pivā Vaim.
Kīendõn tēg āndat patūd andõks, näntõn ne āt andõks andtõt, ja kīendõn tēg ne jetāt, näntõn ne īebõd. (Jāņ 20, 22. 23.)
Opātõkši
Lōtkub kaitsijidõn
Lōtkub kaitsijidõn um vȯlmõst äbsuņdtõtõn, īd naiz mīen, mõistlizõn, kovālõn, sǟdzizõn, kis vȭridi võtāb vastõ, kis mūoštab opātõ, äb jūojizõn, äb kõzīzõn, agā louglizõn;
äb kīvijizõn, äb rō tōjizõn, agā kis kil eņtš kuod jõvīst vōļikšõb, kīen āt kūldzizt lapst amās ouvs;
äb ka seļļizõn, kis ni set um usklizõks īend; kis pidāb ēņtšta ustātõb sõnā opātõks jūr, laz võigõ pūdiz opātõksõks nõvvõ andõ ja ka suņdõ vastõrõkāndijidi. (1 Tim. 3, 2–4. 6;
Tit. 1, 9.)
Sõnā kūlijidõn
Mǟdligid eņtš jūodijidi, kis āt täddõn Jumāl sõnnõ rõkāndõnd, pangid tǟdõl nänt jelāmiz lopāndõks, kǟgid nänt usk pierrõ. (Hebr. 13, 7.)
Izānd um ka sīe sǟdõn, ku evāngelium tieutijidõn um evāngeliumõst sōmõst tuoitõ. (1 Kor. 9, 14.)
Vȯlgid kūldzizt eņtš jūodijidõn ja alāntlizt, sīepierāst ku ne āt virgs iļ täd jēngõd kui seļļizt, kīendõn um vastāntõmõst; laz ne siedā võikstõ tīedõ rīemkõks ja äb vȯikõs, sīest ku se äb ūo täddõn jõvāmõks. (Hebr. 13, 17.)
Vōļikštõksõst
Jegāikš laz vȯlgõ sīe vōļikštõks alā kīen võimi iļ täm um; sīepierāst ku äb ūo vōļikštõkst, ku īd Jumālst, ja kus vōļikšijid āt, ne āt Jumālst pandõd.
Kis ni pidāb vastõ vōļikštõksõn, se nūzõb vastõ Jumāl pandõksõn; agā kis nūzõb vastõ, tūob eņtšõn kūodõ.
Sīest ku vōļikštõks äb kānda mȭkõ ilm tǟntõkst, se um umāl pālkali, käddõ maksāji tiglizõn suņdkõks. (Rom. 13, 1–4.)
Abmīeztõn
Mīed, jelāgid kubs eņtš naizkõks mūoštõsõks, kui nõdrimiz rīstõks ja āndagid naiztpūoļiztõn ouvõ, kui alāstõm ja jelāmiz īņiperrijidõn, laz täd pōlandõkst äb sōgõ tāgiž pidtõd. (1. Petr. 3, 7.)
Mīed, ārmaztigid eņtš naiži ja algid vȯlgid nänt vastõ kibḑizt. (Kol. 3, 19.)
Abnaiztõn
Naizt, vȯlgid eņtš mīedõn kūldzizt, kui Zāra vȯļ Abraamõn kūldzi ja nutīz tǟnda izāndõks; täm tidārdõks tēg ūotõ sōnd, ku tēg tīetõ jõvvõ ja mittõ mingizt irmtimizt ät kārtat. (1 Petr. 3, 1. 6.)
Vanbiztõn
Izād, algid ertlõgid eņtš läpši kõzzit pǟl; agā kazātigid nēḑi klartõksõks ja opātõksõks Izānd nõv pierrõ. (Ef. 6, 4.)
Lapstõn
Lapst, vȯlgid kūldzizt e,ntš vanbiztõn Izāndõs, sīepierāst ku se um õigist.
Ouvõst eņtš izzõ ja jemmõ,se um ežmi käsk, kīen um tõitõks, se um, laz sinnõn jõvīst lǟgõ ja sa kōgiņ jelāg mō pǟl. (Ef. 6, 1–3.)
Pālkaliztõn
Pālkalizt, vȯlgid kūldzizt näntõn, kis āt täd izāndõd lejā pūolst, kartõksõks ja veržimizõs eņtš sidām vagāmīels kui Kristusõn, äb palkimizõks sīlmad jeds, tōds volda rovvõn mīel pierrõ, agā nei kui Kristus pālkalizt, kis tīebõd Jumāl tōmiz pierrõ sidāmõst ja jõvā mīelkõks, kui Izāndõn palkõs, äb kui rovvõn, tieudõs, ku jegāikš, kis midāgid jõvvõ tīeb, sōb sīe tāgiž Izānd kädst, vȯlgõ ta pālkali või vabā. (Ef. 6, 5–8.)
Perīmīedõn ja perīnaiztõn
Izāndõd, tīegid ka siedā ēņtšta pālkalizt vastõ ja jetāgid jarā ädāstimiz ja tīedagid, ku ka täddõn um Izānd touvõs ja ta äb vaņtl rištīng näg pǟl. (Ef. 6, 9.)
Nūordõn
Nūord, vȯlgid vanādõn kūldzizt ja pidāgid amād eņtš vail alāntliz mīel, sīepierāst ku Jumāl um sūrliztõn vastõ; agā alāntliztõn ta āndab alāstõmt.
Alāntligid siz ni ēņtšta Jumāl vegīz käd alā, laz ta eņtš āigal tēḑi ilāntõg. (1 Petr. 5, 5. 6.)
Lesknaiztõn
Kis um õigi lesknai ja um ikšiggiņ īend, se panāb eņtš lūotõks Jumāl pǟl ja pīlõb pōlamizõs īed ja pǟvad; agā kis jelāb lejā imūd sizāl, um jeldzi vȯlds kūolõn. (1 Tim. 5, 5.6.)
Amādõn īdskubs
Ārmazt eņtš ležglizt kui īžēņtšta.
Nänt sõnād sizāl āt amād käskõd. (Rom. 13, 19.) Ja pōlagid amād rovzt jedst. (Tim. 2, 1.)
JEMAKĪEL LUGDÕBRǬNTÕZ SKŪOL JA KUOD PIERĀST
TUOIMÕN PĒTÕR DAMDERG
ULZÕ ANDÕND SŪOMÕ SKŪOLLIST JA SUOMALAISUUDEN LIITTO
Eḑḑisõnā
Līvõd kēļ sǭb opātõt Līvõd Rāndas jubā pigātagā kim āigastõ, bet optõbrǭntõzt sīe pierāst äb ūo vȯnd.
Se um tīend tīe lǟlamõks kui oppijuztõn, nei ka opātijin.
Sīestõ Suomalaisuuden Liito paņ jeddõ Sūomõ skūolõdõn taļšpivād āndõkst azmõ kuoŗŗõ rǭdõ līvlizt skūolrǭntõ pierāst.
Nei siz, līvõ skūollapst, kis oppõt līvõ kīeldõ skūolsõ, tiennigid eņtš nūoŗi sõzāŗi ja veļīdi kougõn pūojmǭl, ku ne āt pannõd pīkstõm täd pierāst lugdõbrāntõ taļšpivād āndõksõks.
Jemākīel lugdõbrǭntõz I. um tuoimdõt alīzskūol ežmizt klasūd pierāst.
Se võib ka vȱlda tārpali lugdõbrǭntõz kuodliztõn.
Materiālidi rǭntõ pierāst ma kūoŗiz kubbõ līvlizt rovvīļast ja ka sūomlizt, ēstlizt, lețlizt ja munt rovvõd literātūrõst.
Nīžis nägțõt jelāmiz ma, kus võiž, tei ītizõks mäd rov jelāmizõks,laz se vȯlgõ lapstõn paŗīmstiz arū sǭdõb.
Ka munt ablizt āt nei  īž tīenõd, sūr tienū iļ sīe.
Nīžõd ma paņ kȭrda pierrõ nei, laz kievāmõd vȯlgõd je’dsõ ja lǟlamõd pierrõ.
Až mingis kūožõs se nei äb ūo, siz se um sīestõ, ku ma sai perīzõks materiālidi jūrõ.
Ortografij rǭntõ pierāst ma võtīz seļļz, mingizt kȭlbatõb āigakēra »Līvli», pandsõ tǟdõl, ku se um đkȭrdali ja pigātagā fonetli.
Siedā ortografijõ āt jõvāks piddõnd ka tieudmīed, kis līvõkīeldõ āt pǟtõnd, kui prof.
Kettunen ja munt.
Pǟgiņ tienāndõkši amādõn, kis āt tīesõ jaggõ võttõnd kil nõvkõks, kil ka tīekõks.
Īžkiz ma tienūb Suomalaisuuden Liito’zt, Dr phil.
O.
Loorits’õ, lūoltijzt K.
Stalte’zt ja tuoimijizt A.
Stāler’t.
Nei ka jegāīds tīesõ um vigḑi, siz ma mõtlõb, ku nēḑi um ka sīḑšõ.
Ma pǭlab jegā vigā ja pūtõks minnõn tīedõ tieutõbõks.
Jegā īd tārpaliz nõv ma võtāb tienāndõksõks vastõ, laz tulbizt jaggõ võigõ tīedõ paŗīmõks ku se.
Rauma Petäjäs, P.
D., aug. k. 21. p. 1933. ā.
1. Liepālind ja meḑlinki
"Kui kai, ku vīmõ sadāb!" kītiz liepālind istõs līed allõ.
"Nǟ, väggi sūr kai!" rõkāndiz meḑlinki, kis istīz liepālindõn ležgõl.
"Až paldīņ vȯlks knaš āiga," kītiz vel liepālind, "siz ma līndaks pids nurmõ ja nītõ mängõs."
"Bet ma," kītiz meḑlinki, "ma līndaks tīe jūrõ ja kuoŗŗõks kubbõ pǟgiņ magḑizt mietā."
3. Re’bbi ja kõps
Re’bbi ja kõps kõrd lekštõ ī’dsku’bs pi’ds riekkõ.
Kõps kizīz rebīz kä’dstõ:
„Mikš se ne’i u’m, ku sa jegā kõrd vaņtļõd tā’giž, a’ž midēgõst tšäbīkšõb?“
„Se u’m sīestõ,“ kītiz re’bbi, „ku mi’nnõn äb ūot sīlmad tabār tutkāmõs.“
„Bet mikš se ne’i um,“ kizīz ne’i ī’ž re’bbi kõps kä’dstõ, „ku sa alz īekõd i riek?“
„Se u’m sīestõ,“ kītiz kõps, „ku ma ä’b pä’z riek aldõst le’bbõ.“
Ne’i se nīž si’z lopūb.
6. Suž ja kūrgõz
Kui nägālizt āt sudūd, ku ne āt nǟlgas, siedā tīedab jegāikš.
Siz ta nīelõb mǭ’zõ vȯzā amād lūd ja nǭ’gõks.
Ī’d su’ddõn kõrd vȯ’ļ su’ggõn sūr ädā: mis vȯ’ļ pūtõn, ku vȯlks lū īend kurkõ ja lǟmatõn vanāmī’e jarā.
Äb ūo sõitõn äb ullõ äb ka jengõ.
„Vȯšiz mi’nnõn tutkām jubā līb jūsõ? „ mõtlõn su’ž.
Bet ka sīe kõrd ta vȯļ vȯndzi: sǟ’l le’žgõl vȯļ kūrgõz.
Su’ž pa’ņ siedā tǟ’dõl ja pǭliz kūrgõ eņtšõn a’bbõl.
Se tepīz eņtš knǭb su’ddõn kurkõ ja ne’i set ne’i sai lū ulzõ.
Ni kūrgõz kizīz su’d kä’dst palkõ i’ļ ä’btimiz.
„Mis sa uidloppõn täsā rõkāndõd!“ nutīz suž tä’mmõn pǟlõ. „Mis sa vel ä’d tǭ’?
Sa võid tie’nnõ, ku said eņtš pǟ mi’n kurkstõ tēritš ulzõ.
Vȯi se vel um veitõ?
Äb sõbrā sīestõ ku sa vȯ’ļd sidāli, sīe kõrd ma si’nnõ’n āndab andõksõks, bet tu’lbis sa vȱida ēņtšta mi’n riekstõ.“
8. Sigā tam allõ
Kõrd sigā tingõs nurmõ lekš sūr tam alā. ta līediz sǟ’l pǟgiņ tõ’rmidi ja sei nēḑi ne’i je’nnõ, ku jemīņ iz sȭita.
Siz ta pa’ņ ma’ggõm.
Ku ta vȯļ jõvāgid kōgiņ ma’ggõn, ta nūziz ilzõ ja īrgiz tam immar mǭdõ tingõ.
„Mis sa täsā tī’ed?“ nutīz kārnaz, kis kikīz tam oksā pǟl. „Až sa tīngad tammõn jūrd paļļõks, siz ta kūjõb jarā. „
„La’z ta kuijõg, ku ta tǭ’b,“  kītiz vastõ sigā, „mi’n sīestõ äb ūo mingizt mu’rtõ.
Mi’nnõn set u’m vajāg tõ’rmidi, äb sugīd tammõ.“
„Mis sa rõkāndõd, sa jämp!“ siedaig sǭņõ kāndatõn ra’ḑļiz tam vastõ. „Ku sa sȭitakst eņtš nik ilzpēḑõn nustõ, siz sa kil nǟkst, ku tõrmõd āt mi’n kazātõt.“
12. Kǭma ja liestā
Ī’d ūoņdžõl kǭma pūtiz liestān vastõ ja tāriņțiz;
„Jõ’vvõ ūomõgt, liestā , vändi-sū.
Kus si’z sa ni lǟ’d?“
Liestā, kīen seļļi tēriņțimi i’z ūo sugīd mīel pie’rrõ, kītiz kǭman ne’i vastõ:
„Jõ’vvõ ūomõgt!
Mis sa sīestõ tǭ’d, kǭma, kra’mmi-sǟlga?“
Kǭman sugīd se i’z ūo mīel pie’rrõ,ku liestā tä’mmõn ne’i kītiz vastõ.
Ta i’z  mūošta ka liestān jemīņ midēgõst kītõ ja lekš ūigali eņtš riekkõ.
Kītõbsõnā: Kīen nǭ’gõ sõ’vlõb, sīen u’m krǭpšõmõst.
17. Sūr Ants – jǭrakaits
Ikš neitst vȯnd kievād kǭŗal.
Tä’mmõn ka’ddõnd kakš nī’emõ jarā, ja ta lǟ’nd mõtsõ nēḑi vȯtšõm.
Ūkšõn ja ūkšõn – ikš ūkšõn vastõ.
Ta lǟ’nd īel pie’rrõ ja sǭnd Bažā jo’uga’igõ.
Sǟ’l astõn jo’ugstõ ulzõ seļļi sūr mīez.
Skuţk ki’zzõn: „Ārmaz kilāmīez, võ sa ä’d ūo nǟnd mi’n nī’emidi?„ – „Nī’emidi nǟnd ma ä’b ūo, bet ma tīedab kil, kus ne āt.
Set tūoizta kõrd alā jemīņ ne’i kildzist ūkš: si’nnõn u’m seļļi ī’ž ēļ ku mi’n piškīz Īļdžan, kis lekš ki’llõ mietā sǭmõ.
Ni sa li sīest mõtsāst le’bbõ: sǟ’l nītsõ si’n nī’emõd ma’ggõbõd.” Neitški nǟnd mī’en sūŗi ambidi, tä’mmõn eitõn ne’iku irm, ja ta ki’zzõn: „Vanātǭţi, kui si’nnõn u’m ni’m?” – „Minā u’m sūr Ants – jǭrakaits, kis ūoļikšõb iļ jǭrad.” Si’z neitški lǟ’nd nī’emõdõn tagān ja lǟ’dsõ nǟnd, ku pi’ds riekkõ tund piški naiztpūoļi, sūr pōna kä’dsõ.
Se sūr mīez lǟ’nd vastõ, võttõn tä’m si’llõ ja pōna ka eņtš kä’ddõ. (Se si’z vȯnd ne’iku tä’m tidār.) Si’z ne mȯ’lmõd ka’ddõn Bažā sīlda alā jarā.
Neitstõn vȯnd irm ja se rūoikõn, kui je’nnõ set võind, nī’emõdõks kuodāj.
19. Rebbi ja krūz
Vȯļ vä’ggi kīebi āiga.
Tīero’vz jelīzt nurm pǟlõ.
Näntõn vȯļ vä’ggi sūr jūomiz nǟlga.
Perīnai tuoi sūr krūz täud appõnt rokkõ tīero’vvõn jūodõbõks.
Lȭinagstāigal amād lekštõ kuodāj ja unīzt tijā krūz nurm pǟlõ.
Sugīz sūr tōvaz.
Se pugīz krūzõ, ja krūz ūgiz ja’mdõks īelkõks kui ul.
Mõtsāst pugīz ulzõ re’bbi.
Ta neiz krūzõ ja kūliz siedā mä’rrõ.
Ta mõtliz ku krūzõs um louv ja tǭ’ž a’ilõ tāgiž.
Bet vel ikškõrd vaņtliz ne’i jõvīst;
äb, krūz ī’d set līb, äb lī mingi louv.
Ta sai krūz pǟlõ kõzīzõks, kui se ne’i võib tǟnda narrõ, ja tǭž krūzõn i’ļ sīe andõ vastõ.
Ta pa’ņ krūz kǭņim eņtšõn ka’ggõlõ ja vīž krūz jougõ upāntõm.
Se lekš vietā tǟdõks, vajīz pū’ojõ ja viedīz rebīz ka eņtšõn īņõ.
Kil re’bbi tei jõ’vḑimēļi:  „Krūžki, krūžki, või sa naļļõ sugīd äd mūošta?“  Krūz naļļõ iz mūošta ja rebīzõn ka vȯļ upāndõmõst sīen īņõz jarā.
20. Tsälmõts
Mi’nnõn vȯļtõ vä’ggi mīelpie’rrõ ne kǭŗapǟvad, ku ma päzīz Tsälmõtõ kaitsõm.
Sīesa’ggõl, ku ma ve’l ke’i kǭŗal, mä’d kilās vȯ’ļ pǟgiņ lambidi – mingizt kuolm nēļa kaŗŗõ.
A’ž sugīz ne’i, ku seļļizt jõvād sõbrādõn ka vȯ’ļtõ kǭŗapǟvad siz ī’ž ku mi’nnõn, siz rõkāndizmõ lǟ’dõ lambõdõks Tsälmõtõ.
Mūnda kõrd ve’l vȯ’ļ pǭr nī’emõd kaŗŗõ ka; ikš mǭ pūol Tsälmõtõ, tuoi rānda pūol.
Siz vȯ’ļ polākidi ja skuţkīdi ka jõvā kǭŗa: ī’dõn tuoizõn vȯ’ļtõ piškīmizt veļīd ja sõzārd ka ī’ņõ.
Seļļis päuvši laskīzmõ alz lambõd ī’dõku’bbõ ja ī’ž mǟngizmõ.
Mēg eņtš kǭŗa lambidi vä’ggi jõvīst tūndizmõ, sīestõ ȭ’dõn võ’ižmõ tegīž kievāmstiz jarā la’gtõ.
Mǟngizmõ seļļiži ja tūoliži mǟngidi.
Siz ikškõrd rõkāndizmõ tī’edõ purdõd i’ļ Tsälmõt jo’ug.
Se vȯ’ļ seļļi ažā, mis vȯ’ļ vajāg: pǟgiņ kõrd ikš tuoi lē’mi tuoiz kilgõ jo’ugõ ei tagān sīestõ ī’d, ku vȯ’ļ lē’mõst vä’ggi sūr kõlāks immar pi’ds sūrdõ sildõ.
Kui la’z siedā tī’egõ?
Mõtlizmõ ja mõtlizmõ ja perīzõks tu’ļmõ jõvād mõtkõd pǟlõ…
Kāngaŗ pǟlõ vȯ’ļ pa’llõņi piedāgidi ja mǟndidi.
Pǟgiņ vȯ’ļ ne’i bulapū ja’mdit.
Ne vȯ’ļtõ vel viššõd kil.
Tõ’vstõ rǭz vȯļtõ märgõnd, bet sīest ä’b midēd.
Se vȯ’ļ ve’l paŗīm: võižmõ sǭdõ ilmõ kīrazt nēḑi mǭ’zõ.
Kui vȯlks, a’ž mēg pa’nksmõ i’ļ jo’ug mingiz kimgõn seļļizt bulapūdõ kūorõkst.
Si’z piḑīks vȯ’lmõ jõvād purdõd.
Mis u’m mõttõltõt, se umīţigid u’m se ī’ž ku tī’edõt. – Ikš mūrdiz pūḑi mǭ’zõ, pǭŗ piškīzt mūrdizt oksād jarā, ve’ggimizt kāndizt jū’rõ ja munt pa’ņtõ i’ļ jo’ug.
I’z ūo ȭ’dõgspūoļi ve’l lǟ’nd, ku vȯ’ļtõ purdõd vaļmõd.
Ni võižmõ kǟ’dõ i’ļ jo’ug ne’iku izāndõd.
Pie’rrõ te’imõ nojāpūd ka kilgõ.
Ȭŗizmõ purdõdõn kumiţ tutkāmõ kakš pitkõ tāibazt mǭ si’zzõl ja nänt jū’rõ ne’i kä’d kuordit vitsādõks kīerizmõ nojāpūd jū’rõ.
Ni vȯ’ļ umīţigid õigi sīlda.
Võižmõ kǟ’dõ pigātagā vizās sīlmadõks sǟ’ldõ i’ļļõ ja i’z ūo kārtamõst i’ļ si’zzõl sadāmiz.
Se ni vȯ’ļ ne’i kougõn.
Bet mēg tǭ’žmõ ve’l jemīņ.
Mēg tǭ’žmõ, ku sǭks ne’i, la’z võigõ lambidi ka a’jjõ i’ļļõ.
Paldiņ lekštõ lambõdõn jālgad va’itist le’bbõ.
Ja jõvā mīelkõks ne ä’b lǟ’kstõ ka pi’ds seļļizt sildõ, kus āt nǟ’dõb paļļõd pūd.
Kil tīedizmõ ī’ds kūožõs šlīpõr kīldidi, missõks võiks tī’edõ sīldan va’itõd vi’zzõ ja se vȯlks ta’zzi ka, set ne vȯ’ļtõ kougõn ja mēg i’z sǭmõ nēḑi jū’rõ. – Sīḑš ni pūtiz joudõ.
Bet a’b tulāb jegā kõrd, a’ž siedā u’m vajāg, āigal.
Ne’i vȯ’ļ ka sīe kõrd mä’ddõn.
Ä’b tīeda kui ikš vȯ’ļ lieudõn, ku Tsälmõts tulāb mǭ kamār vä’ggi kievāmstiz jarā.
Mis si’z jemīņ vȯ’dlõ.
Īrgizmõ kīskõ dūrbaļi ja vīdõ nēḑi purdõd pǟlõ.
Ja ni saimõ seļļiz sīlda, ku eņtšõn vȯ’ļ rȭm nǟ’dõ.
Te’imõ sīe rǭz ve’l laigīmõks, ja ni võižmõ a’jjõ lambidi ka i’ļļõ. 
Tieudtõb a’žḑi, mitikš ažā ä’b ūo igābi.
Ne’i ī’ž mä’d sīlda ka.
Jegā pǟva kȭlbatõt, sīen alz sugīz ikš ja tuoi ouk tegīž si’zzõl.
Bet a’ž mēg ä’b vȯlksmõ parāntõnd sildõ, si’z mä’ddõn vȯlks vȯnd äts midēgõst mǟngamõst.
Bet sīlda parāntimi kil vȯ’ļ paŗīm tīe ku mǟngami.
Kīskizmõ dūrbaļi jegā pǟva, ku vȯ’ļmõ kǭŗal, ja paņmõ sīldan pǟlõ.
Sīlda kil ei viššõks, set Tsälmõts sīlda kūožõs sugīz dūrbald võtāmizõst mustā mǭ.
Bet kakš jõvāmtõ umīţigid ä’b või tǭ’dõ.
28. Ežmizt kõrd miersõ
Sugūb jubā pǟva va’l.
Āiga u’m ne’i lem, ku võib alīzsekõl kǟ’dõ.
Tūldõ ä’b ūo mittõ rǭz.
Līndõd irgõbõd tširīksõ.
Izā sǭb virgõ.
Ta u’m irdõn jegā ūoņdžõl sīel āigal nūzõ.
Vi’zzõ ē’ḑõn, ta lǟ’b ulzõ vaņțļõm, mingi āiga ka u’m.
»Tä’m ūoņdžõl vȯlks võtāmõst Kǫrliz ka mie’rrõ īņõz,» mõtlõb izā, Ta lǟ’b vā’giž, vā’giž, algõ virgtõg je’mmõ, Kǭrliz lovā jū’rõ ja vā’giž virgtõb pȯigõ: 
»Nūz ni i’lzõ: mie’rrõ u’m lē’mõst!»
Munt ūomõgõd Kǭrli ve’l vȯlks sūr strēk lovāl vie’ntõn ja a’jjõn ūnda siļmšti.
Bet tä’mūoņdžõl ta īekõb kui lēḑ lovāld ulzõ.
Ni ä’b vȯ’dlõ sugīd tūoizta kõrd ajāmõst.
Rǭz āiga pie’rrõ jubā mȯ’lmõd sūrd samūdõks astābõd randõ.
Pigā jegāst kǭrandõst tulāb kalāmēḑi.
Rāndas u’m kūltõb airõd märā.
Kalāmī’ed irgõbõd jubā lǟ’dõ mie’rrõ.
Mä’ddizt ka rūoikõbõd lǭja jū’rõ.
Ne pa’nbõd vie’douk vi’zzõ ja ažād kõrdõl.
Pušnikā ka jubā tulāb ja ni’m set kāndamõst kīedõd laijõ ja sidāmõst vadā jū’rõ.
Ve’l kõrd vaņțļõnd,või tikkiž u’m kȭrdal, izā pušnikāks ajābõd lǭja mie’rrõ...
U’m irgõn pū’gõ piški brīz, ja ni võib vä’ggi knaššõ pūŗitõ i’lzpēņ.
Kǭrli u’m vä’ggi rȭmli, ku sǭb ne’i pūŗitõ.
Kus si’z ni ve’l u’m se knaš vaņțļimi mǭ pǟlõ!
Jelūd, kȭnkad ja tikkiž āt ne’i vȭrõd, ku sugīd ä’b või kītõ, mingi kūož jegāikš u’m.
Ku lǭja sǭb munt »strīpõ», izā āigõb vietā.
U’m kǭ’dõks sildõ.
»Kǭļõmõst eitõ», ta kīõb pušnikān.
»Mis si’z mūdõ», se kītõb vastõ.
Rõkāndõbõd võtām amā e’žmiz ve’žgõr kaņțõ lūom.
Sīḑš ni u’m Kǭrlin sūr vaņțļimi, kui ētab lūomõ.
Izā pušnikāks sȭidabõd kieuži si’zzõl mie’rrõ.
Kieuž nei knaššõ jūokšõb lǭjast ulzõ.
Kǭrli ve’l ä’b ūo sǭnd midēgõst sūrdõ vaņțļõm, ku pušnikā nutāb: »Kīerõm!» Kǭrli ä’b sǭ arū, mikš u’m kīerõmõst, ja kizūb siedā izā kä’dstõ.
Izā sēļțab, ku ja’mdõd kīedõd īrgandõksõs u’m rǭz kīerõmõst, algõ īegõ merk jūstõ kōgaz; mõitiz ä’b võiji sǭdõ lūomõ.
Rǭz aigõ sõidõnd, pušnikā nūzõb laijõ pistõ, Tä’mmõn u’m ētamõst vadā mie’rrõ.
Izā īrgõb sõidõ lougõ.
Ne’i vȯļļi sȭidamõst, algõ vadā mǟ’dõg jarā.
Seļțõs pušnikā laskūb vadā tībõ mie’rrõ ja võtāb kuoț linā ku’rrõ ja ki’v jõ’vvõ kä’ddõ, ja si’z ētab kuoț i’ļ lǭja tagīz va’dmõl mie’rrõ, Si’z ta võtāb tegīž airõd ja ä’bțõb izān sõidõ.
Kieuž jūokšõb tegīž ne’i knaššõ, ku Kǭrlin siedā vaņțļõs u’m mu’idlõmõst.
Tegīž pušnikā nutāb: »Kīerõm!
» Ildīņ lǭja īrgõb lǟ’dõ kū’oḑõn merkõn pǟlõ.
Ve’l u’m seļļi rǭz kīeta.
Pušnikā panāb jubā airõd jarā.
Ni ta jemīņ ä’n nūz pistõ.
Ta istāb jemīņ jõvā kilg pūolõ ja rūoikõb akkõ »polākõ» vi’zzõ.
Ni irgõbõd vie’ddõ.
Kǭrlin tegīž sūr i’mlimi. – Kuo’nnõ ta vȯ’ļ kūlõn rõkāndõm, ku vadā viedāmi vȯļļi smagā tīe.
Bet sīḑš ta ni nǟb, ku izā pušnikāks viedābõd ne’i kievāmstiz ja kieuž sadāb ne’i knaššõ seļļižis rīnkiz.
Vie’ddõs izā pušnikāks nīžõbõd ī’dtuoizõn, kui näntõn sīe ja sīe pušnikāks mie’rsõ u’m lǟ’nd.
Perīzõks tulāb vadā.
Siedā set Kǭrli tǭ’b nǟ’dõ.
Ta lāngõb pardõ pǟlõ vaņțļõm, kui je’nnõ ka u’m ka’ļḑi.
„Või, kui je’nnõ!“ nutāb Kǭrli.
Kui ī’dsõ sūsõ, izā pušnikāks mȯ’lmõd kītõbõd: »Ä’b ūo je’nnõ!» Ja nänt īelsõ u’m kkūltõb ne’iku mu’r, ne’ku ka’j i’ļ kǭ’tõt tīe āiga.
Kǭrli kil ve’l uskūb, ku līb pǟgiņ lešti, sīestõ ku ta nǟb, ku vadā kuoț u’m ne’i vä’ggi laigā.
Bet sīe kõrd vȯ’ļ tuo’ž kalāmī’edõn.
Vanād kalāmī’ed jubā tundõbõd viedāmizõst, või līb agā ä’b lī ka’ļḑi.
Sīes lūomsõ õigist u’m veitõ lešti.
Kǭrlin u’m i’mlimi, kui izā pušnikāks ä’b vaņțļõs siedā tīedabõd.
Pie’rrõ siedā ētabõd ve’l mie’rkaņțõ lūom.
Se ka u’m ne’i ī’ž tijā.
Si’z kǭļõbõd mǭkaņțõ, –ō, sīḑš u’m jõvā kušt.
Ni u’m sieldõ ažā, ku liestād āt allõ.
Ni set u’m teļļõmõst, ku sǭb mǭ’zõpēḑõn.
Kui si’z, liestād āt kūdsõ seisõs si’lsõ.
Kimgõn lūom pie’rrõ kalāmī’ed irgõbõd jubā rõkāndõ i’ļ aigõ lē’miz.
Ī’dtõ lūomõ Kǭrli ka ve’l perīzõks sǭb viedām ī’d rǭz ja ildīņ nǟb, kui sma’ggõ se u’m.
Kuodāj lǟ’dsõ tūļ u’m tegīž knašīstiz perīņ ja ni võib pä’zzõ puŗŗõks a’igõ ka.
Set ni u’m Kǭrlin amā rȭm je’dspēḑõn. – Ta vȯ’ļ mõtlõn, ku a’igõ lǟ’dsõ sǭb agā sȭidam, bet ni ä’b sǭ midēgõst.
»Tämpõ ä’b sǭ tegīž sȭidam,» murāgõld kõb Kǭrli.
»Mikš ä’b? võtā set airõd ja sȭida.
Ä’bț tūlõn,» kītõb izā.
Mis si’z ni!
Kǭrli võtāb airõd kä’ddõ ja īrgõb sõidõ.
Ta sȭidab ne’i ku ve’ž kǟ’b i’lzõ ja pakānd, pakānd tä’mmõn u’m pǟ jubā ka’žži.
Izā opātõb Kǭrlizt:
»Alā sȭida ne’i kierdõ, si’z väzūb pakānd jarā.
Viedā airõdõks ne’i vienāgõld, ja sǟlga ka alā pidā ne’i pūmpas.»
Kǭrli kǭļõb ka tī’edõ ne’i ku izā opātõb.
E’žmõks lǟ’b sma’ggõ, ä’b mūošta.
Set īrgandõks jegā kõrd u’m lǟlam.
Perīzõks jubā lǟ’b vä’ggi knaššõ ja Kǭeli mȯjūb, ku ni u’m sȭidami pǟgiņ kievāmim.
Tä’mmõn u’m sūr rȭm, ku sǭb ī’dtõ sȭidamõst sõidõ.
Aigās izā kītõb: »Perīzõks jubā sȭidami lekš knaššõ.»
31. Kui okš vejīz kaļḑi
Re’bbi sei kalāmī’e kä’dst salāntõt ka’ļḑi.
Kī’o,dõn sīel āigal lekš okš tä’m kǭrandst pi’ddõz.
Ta neiz, ku re’bbi sīeb ka’ļḑi ja i’mliz, kust ta nē,di ne’i je’nnõ u’m sǭnd.
»Jǭrast,» kītiz re’bbi, »ma lekš sīņõ jarrõ ve’jjõm.
Sǟ’lõ sǭb sūŗi rikkidi lūomidi.»
»Ānda mi’nnõn ka nõ’vvõ, kui la’z sǭgõ ka’ļḑi,» kītiz okš.
»Li jai pǟlõ ja pistā tabār ǭliņõ.
Ku seļļiz strēk sǟ’lõ līb pī’lõn, si’z tõmb jūondkõks ulzõ.
Siedāvīțõ ve’jjõs sa sǭd ka’ļḑi, kui je’nnõ set igāniz tǭ’d.
Okš vä’ggi tienīz i’ļ ne’i jõvā nõ’v.
Īezõ vȯ’ļ sūr pǭļazkīlma.
Kū pāistiz ne’i sieldõ, ku võiž a’mmõ pū’dõst nǟ’dõ, ne’i ī’ž kui päuvõ.
Olš ra’dļiz jeijõ ǭliņ ja pa’ņ tabār sīņõ si’zzõl.
Sǟ’l ta istīz kōgi,n aigõ.
Perīzõks ta mõtliz, ku ni līb ka’ļḑi jubā kil, ja tȭmbiz jūondkõks, bet tabār i’z tu’l.
Okš mõtliz, ku ni u’m vä’ggi pǟgiņ ka’ļḑi.
Ta tȭmbiz tūoizta kõrd, kui je’nnõ set vȯ’ļ joudõ.
Bet tabār jūsõ i’z ūo mit ī’dtõ ka’llõ, – se vȯ’ļ kilmõn vi’zzõ.
Ku ni okš ne’i amāl joudõl tȭmbiz, si’z tabār lekš kațki ja ei ǭliņõ.
Ja sīest pǟvast okšõn u’m strimp täbar.
46. Taļšpivād vȯdlimi
Se vȯ’ļ mingizt āigastõd pie’rrõ suo’ddõ, ku mä’ddõn i’z ūo ne’i je’nnõ rǭ’dõ ku paldiņ.
Ka paldiņ siedā u’m veitõ, bet si’z vȯ’ļ veitim.
I’z sǭmõ mittõ tsukkõrt ja pīenidi jo’vḑi, kus si’z ni seļļiži tūoliži tūltouvidi.
Sīesa’ggõl tsukkõr a’zmõs kȭlbatizmõ „ekstratsukkõrt“ ja pivādõks ǟma ūdiz sūŗikakīdi.
Kui jõvīst ne maitsizt kūja liestāks agā vȭidagõks!
Vȯ’zzõ ka sīes’ggõl sai set maitsõ, siedā vȯ’ļ pidāmõst āia āiga pierāst.
Tu’ļtõ taļšpivād.
Ku ne āt le’žgõl, siedā tīedizmõ sīestõ, ku sūrd ro’vz īrgizt ī’dstī’d jemīņ i’ļ nänt rõkāndõ; ma umīțigid mūoštiz āigarǭntisr ka vaņțļõ.
ēg lapst jubā set nädīļt je’dsõ pi’vḑi ajīzmõ va’nbizton pǟlõ, la’z tī’egõ mä’ddõn ka pivād kūzõ.
Bet ne, mä’ddõn sūr mu’rkõks, kītiztõ vastõ, ku ä’b vȯļļi ä’b kīņḑiļi, ä’b ka mūdõ kūzõ jū’rõ pa’ndõb.
Perīzõks umīțigid va’nbizt ka īrgizt teļļõ pivādkūzõ tīemiz pǟlõ. 
Sīe si’gži tapīz mǭ’zõ mä’d vanā nī’emõ ja ne’i si’z vȯ’ļ sūrjelāj ra’zzõ. – Ī’d ȭ’dõg vanāǟma īrgiz va’llõ kīņḑiļi.
Ta sulātiz ra’zzõ ja valīz sīe seļļizõ la’igõ lemḑiksõ, kus vȯ’ļ sizāl tuļīzt vietā.
Vie’d i’zzõl, kui vanāǟma sēļțiz, valāji sīestõ, ku si’z ä’b vȯļļi rǭz kīņḑõld pierāst ra’zzõ draigõmõst ja sǭji ka paŗīmstiz valāmiz jū’rõ.
Vāņ, razā umīțigid zēļgõb vie’d pǟlõ. – Daktīdi ta te’i paklist lāngast.
Ku ni tikkiž ne’i vȯ’ļ vaļmõz, si’z īrgiz ī’ž kīņḑõld valāmi. – Siedā mi kil valāmizõks ä’b või nuttõ, paŗīmstiz kastāmizõks.
Vanāǟma kastīz lānga razā si’zzõl ja pa’ņ, la’z jū’rõ akkõn razā kōgõg, si’z tei ne’iī’ž ūdstiz, koņtš lānga immar vȯļ kōgõn kīņḑõl jamdit ra’zzõ.
Ni vȯ’ļ kīņḑõl vaļmõz.
Siedā vītõ ta tei pǭrkimgõn kīņḑõlt.
Ne ni kil i’zt ūotõ ne’i knaššõd ku būoḑštõ vȯstõt, bet – joutõm, kui võib; rikāz, kui tǭ’b.
Ni vȯ’ļ jubā lūotõks, ku sǭmõ kūzõ.
Ǟma ve’l opātiz īedõ papīerist seļļiži võrgidi, mis võib pānda kūzõ oksīs knašš õmõks.
Ja ī’d ȭ’dõn tațți vȯ’ļ tūond kūzõ ka.
Se vȯ’ļ knaš, ī’tizt oksādõks kūzõ ladā.
Oksīs vȯ’ļ pǟgiņ knašīdi kä’bḑi.
Ne vȯ’ļtõ ilā pandõt knaššõmõd.
Pivād pūolpǟvan lekšmõ pa’grõbõna’ggiri sǭmõ.
Si’z izā võtīz pa’grõb pi’mdõst nūrkast ī’d kast ka ulzõ.
Set si’z, ku sīe tuoi tu’bbõ ja tei vāldiņ, mēg saimõ tieutõ, ku sǟ’l āt umārd.
Nänt va’nbizt vȯ’ļtõ pannõd taļšpivād pierāst jarā, ne’i ku mēg lapst sugīd i’z tīedam.
Võib vȱlda, ku ne jubā a’mni’ggõks vȯ’ļtõ il kūzõ mõtlõnd.
Pivādõks vȯ’ļtõ ūdtõt sūrdkakūd ja ja’mdi pūolni’zzi lēba.
Nēšti eņtšist ja’mdist pūolnizīst jo’všti ǟma vȯ’ļ ūdõn peppõrkokīdi ka.
Ni vȯļtõ õigizt taļšpivād: kūzõ vȯ’ļ, kīņḑõld vȯļț, kakīdi ja peppõrkokīdi ka vȯ’ļ.
Mis si’z ve’l võiž tǭ’dõ?
Ȭ’dõn, ku amād vȯ’ļtõ pie’zzõnd ja vie’ddõnd pū’dõd sērkõd, ǟma pa’ņ pivād ȭ’digizt lōda pǟlõ.
Sǟ’lõ vȯ’ļ lešti, kuppõnt semḑi, vȭita, zaptõ ja kakīdi.
Või, või, kui se tikkiž maitsiz!
Pie’rrõ, ku ei pi’mdõks, a’ltizmõ kūzõ palām.
Kui knaššõ se vȯ’ļ puskāntõt: oksīs vȯļțõ vāldad kīņḑõld, umārd, kringiļd ja papīerist võrgõd.
Ja amā sūr rȭm vȯ’ļ sīestõ, ku sǟ’lõ vȯ’ļ tikkiž eņtš tī’edõt.
Kīņḑõld vȯļtõ pigā ne’i ī’ž jõvād, a’ž set i’zt ūotõ paŗīmõd, ku vȯstõt. – Ne palīztõ pǟgiņ kōgim.
Rǭz kil pōkizt pa’llõs.
Vanāǟma kītiz, ku se vȯļļi sīestõ, ku ne ä’b vȯļļid jõvīst kūjad.
Kūzõ jūsõ lōlizmõ taļšpivād lōlidi.
Va’ildõst seimõ umāŗi ja peppõrkokīdi, ja ne maitsizt ne’iī’ž jõvīst ku pīenist jo’všti ūdtõt.
Kūzõ jūsõ vȯ’ļtõ amād kǭrand ro’vz.
Ka nänt siļmši võiž nǟ’dõ pivād rȭmõ.
Ne’i īˇ’ž ka va’nbiztõn vȯ’ļ rȭm i’ļ mä’d lōlõd ja ne’i rikkõd taļšpivād.
Perīzõks, ku vȯ’ļmõ loulõnd jubā pǟgiņ taļšpivād lōlidi, ma võtīz eņtš ēstikīel Okkas „Aabits“ ja lōliz sǟldõ ēstikīelkõks „Oh jõulupuu.“
Ku vȯ’ļmõ tikkiž eņtš lōlõd ja lūold je’ddõ kandõnd, si’z sūrd ro’vz īrgizt eņtš va’ilõ nīžõ, kui si’z ja si’z taļšpivād u’m vȯnd.
La’z kil jegāī’dõn vȯ’ļ tuoisti nīž, si’z lopāndõks pigā amādõn vȯ’ļ īti: vanāst ne āigad vȯ’ļtõ paŗīmõd.
Ne’i vȯ’dlizmõ vagās rȭmsõ taļšpi’vḑi.
Ja minā paldiņ võib kītõ: si’z vȯ’ļ kil knašīm ja paŗīmstiz ku paldiņ.
48. Līedõdjemā vāņkad
Mi’n jemājemān vanād naizt vȯ’ļțõ nīžõnd kõrd a’mni’ggõks jubā set kimdõ āigastõ tā’gižpēḑõn, ī’d i’mlimiz su’ggimiz, mis ma lapsõld vȯldsõ kūldiz, jengõ vizās pi’ddõs. – Ne’i alz vanād ro’vz irgõbõd nīžõ, ku lapst pǭlabõd, la’z ne nīžõgõd midēgõd va’ņšti aigšti agā tegīž mingiz muiniz nīž.
Ka sīe nīžõn u’m seļļi īž īrgandõks.
Kūldigid ni, kui īrgõb se muini nīž.
Kõrd jūŗikšpǟva ȭ’dõn kuolm piškizt skuțkõ tunnõd lambiļḑ.
Sǟ’l, Īvõrt kāngaŗ pǟlõ, vȯnd seļļi kuordim mä’g, mis sǭnd nuttõt tussõks.
Vāņ sīe tus mä’g pǟlõ skuțkīd tǭ’nõd vīdõ „jūŗikš joutõ“, la’z kaitsimi sõ’vvõ jõvīst vȯņštõg.
Ja moštād, ni ȭ’dõn istõn sǟ’lõ mä’g pǟlõ ikš va’nliki nai!
Lapst īenõd paikõl tǟnda vaņțļõm ja nǟnõd, ku se u’m vȭrõz nai.Bet ta u’m kītõn: »Algid kārtagid, jõvād lapst, tulgid pǟlõ!» Lapst lǟ’nõd si’z ka tä’mmõn jū’rõ ja nǟnõd, ku pǟsõ tä’mmõn vȯnd piški, knaš lī’edist vāņka.
Ne vāņka lī’edõd āt vǫnnõd ne’i piškizt ku īr kūorad, ne’i ku paldiņ set ulzõ ra’bbõnd.
Lapst vīnõd eņtš joutõ ka i’lzõ.
Si’z se nai kītõn ne’i: »Se u’m knaššõ, jõvād lapst, ku tēg tūotõ alz eņtš joutõ tǟnõ ja pidātõ ne’i mīnda jūŗikšpǟvan mīelsõ.
Kil tä’ddõn sõ’vvõ ni tikkiž pūdõks jǟ’b jõvīst, ma ä’bțõb kaitsõ tä’d lambidi.
Su’ž tä’d kǭŗa jū’rõ ä’b tu’l. – Vāņ, vanāst mõtsās vȯnd vä’ggi pǟgiņ nēḑi su’žži. – Ja jǭņpǟva ȭdõn, si’z tēg tūogid mi’nnõn ka vāņka!» Lapst vīnõd sīņõ mä’g pǟlõ jǭņȭ’dõn tegīž vāņka.
Nai istõn tegīž, vāņka pǟsõ.
Ni se vāņka u’m vȯnd knaš, sangdi, sūršti lē’ḑist, ēdrõmidi täuž.
Sīe kõrd nai kītõn, algõ lapst u’nnõgid tǟnda ka jǭkõpǟvan, la’z tulgõd ka si’z tǟnda vaņțļõm.
Skuțkīd pi’ddõnd siedā ka mīelsõ, ja sīe sõ’vvõ näntõn vȯnd tikkiž vä’ggi jõvīst: mõtsākouți kǟ’nd ne’i pǟgiņ su’žži, bet nänt lambõdõn mitikš ka i’z ūo mittõ pǟlõ vaņțļõn.
Lambõd sīenõd ne’i knaššõ pāikal, ja lapst võinõd ī’ž kāngaŗ pǟlõ mängõ.
Jǭkõpǟvan lapst si’z lǟ’nõd tegīž siedā je’mmõ vaņțļõm, – nǟ, se istõn tegīž sīes eņtš kūožõs, kus jegā kõrd.
Ni u’m vāņkas vȯnd jubā ri’ggõ pǟkiži ka ja pǟgiņ mingiži ä’bmingiži knašīdi puskīdi.
Ta tie’nnõn läpši tu’lmiz je’dstõ ja kītõn, la’z ni tu’lgõd tegīž piškīzmǭŗõks, si’z ku irgõbõd na’ggiŗi võttõ.
Si’z la’z võtāgõd ka jemīņ mūḑi läpši īņõ.
Piškīzmǭŗ pǟvan lapst lǟ’nõd tegīž – kūž kabālt – ne’i je’nnõ sīes kǭrands u’m vȯnd.
Si’z naiz vāņkas u’m vȯnd ka umāŗi, ne’i si’z umāŗist ja ēdrõmist vāņka.
Ta andõn lapstõn sūr sukāvakā täud umāŗi ja pand tu’lmõ mikkiļpǟvan tegīž tǟnd vaņțļõm.
Kui si’z mõitiz, lapst lǟ’nõd mikkiļpǟvan tegīž, – kui si’z ni ä’b lǟ’, ku ne’i jõvā sõbrā u’m. bet sīe ȭ’dõn sūrd ro’vz ka lǟ’nõd sa’lliz vaņțļõm, mis sǟ’lõ õigist u’m.
Sīe kõrd naizõn pǟsõ u’m vȯnd jubā vāņka vī’rist lē’ḑist, ēdrõmidi ka kil u’m vȯnd, bet ne āt vȯnnõd ka seļļiztī’ž vī’rlikizt ku ne lī’edõd.
Kakš kuolm nāizta, nänt lapst jemād, īenõd pȭzõd tagān vaņțļõm.
Nai kil siedā ä’b ūo nekā tǭ’nd ja kītõn lapstõn: »Tämpõ ma tä’dkõks midēgõst ä’b rõkānd: sǟ’l pȭzõd tagān vakțõbõd vīlkatõkst.
Tulgid tegīž maŗtȭ’dõn.» – Ne naizt kil vīlkatõkst ä’b ūotõ vȯnnõd, bet ne’i se nai vȯ’ļ kītõn.
Maŗtȭ’dõn lapst vȯnnõd tegīž jūsõ.
Ni naizõn vȯnd jubā sūr lambõnǭ’gi pǭļazkǭ’skõ sǟlgas ja lambõnǭ’gi kibār ka pǟsõ.
Ta kītõn: »Ni ma lǟ’b ma’ggõm, jõvād lapst, tu’lbiz āigast, si’z tulgid tegīž jūŗikšpǟvan mīnda vaņțõm.»
Ne’i lapst kǟ’nõd vaņțļõs siedā je’mmõ kuolm āigastõ.
49. Äbjõvā tīe
Pētš tu’ļ skūolstõ kuodāj.
Riek aigās knäpīzt kanād.
Le’žgõl i’z nǟ mitī’dtõ rištīngt. – »Ni u’m parāz āiga rǭz ertlõ ka’ņḑi.» mõtliz Pētš.
Ta īrgiz viskõ kanādõn piškizt kivīdõks.
Ku Pētš vȯļ sīend lȭinagiži, tu’ļ kilā perīmīez, kīen ka’ņḑi ta vȯ’ļ ertlõn, tu’bbõ.
Jemā āndiz kilālizõn ra’j ja pǭliz istām.
Bet Pētš tǭ’ž lǟ’dõ ulzõ.
Ta jubā mȯjīz, mis pierāst perīmīez vȯļ tund.
»Pētš,» kītiz perīmīez, »sinā rǭz aigõ tāgižpēḑõn viskīzt kanādõn kivīdõks.
Sa mõtlizt kil, ku siedā mitikš i’z nǟ.
Bet ma sīnda neiz vä’ggi jõvīst le’b lä’b.
Ja Jumāl neiz sīnda.
Ta neiz jemīņ ve’l ku minā, ta neiz si’n ä’bjõ’vvõ sidāmt.
Si’nnõn vȯ’ļ rȭm, ku kanād si’nstõ kārtiztõ.
Seļļi rȭm mittõ kuskiz ä’b kõlb.
Set se u’m mīez, kis ä’bțõb muntõn.
Äbī u’m tī’edõ vǭjlizõn i’ļļõ.
Kis lapsõld vȯldsõ eņtš ä’bjõvā rȭm pierāst rabūb ja ertlõb mǟmidi lūomidi, sīestõ tulāb tūltōvaz rištīng.»
Pētšõn vȯ’ļ vä’ggi sūr uid.
Ja jemān vȯ’ļ sūŗim uid i’ļ eņtš pǭrgiļ pūoga.
50. Li’bḑiz tū’gõd
Jegākõrd Tsälmõts kaitsõs kil mēg i’z tī’em ja paikõm sildõ.
Mä’ddõn vȯ’ļ mingiži ä’bmingiži tīeḑi.
– Mingizt āigastõd tā’gižpēḑõn mä’d mõtsīs vȯ’ļ sūr mõtsā palāmi.
Ka Tsälmõt kāngaŗis vȯ’ļ vȯnd tu’ļ.
Se vȯ’ļ kūja āigaks pä’zzõn ka liepād budārõ, mis kazīz pi’ds jo’ug aigīzt.
Liepād pigā tikkiž vȯ’ļtõ jarā kuijõnd ja rišti-räšti mǭ’zõ sa’ddõnd.
Ī’d ȭ’dõgspūol polākõd vȯ’ļtõ võttõnd spitskidi ka ī’ņõ.
Mis si’z jemīņ, tī’emõst set tu’l.
Āiga vȯ’ļ vä’ggi knaš ja kūja.
Liepād vȯ’ļtõ kūjad ne’iku klapārd.
Tuoimõ set nēḑi ī’dõ ku’bbõ ja te’imõ seļļiz «jǭņtu’l«, ku ī’ž i’z võimõ sugīd pīlõ le’žgõl.
Ne’i mēg kitīzmõ amā ȭ’dõgspūol.
I’ļ sīe, ku mingi sä’dgõz võiks lǟ’dõ mõtsõ, mēg sugīd i’z mõtlõm.
Tu’ļ palīz āinamǭ pǟlõ, kāngaŗõst kougõn, ne’i si’z pi’ds mǭdõ ka se i’z või mõtsõ pä’zzõ.
Bet, tuo’dkõks kītõs, mõtsā palāmi mä’ddõn i’z ūo mittõ mīelsõ.
Tū’gidi jõbā vȯ’ļ sūr pǟgiņ.
Kuodāj lǟ’dsõ ve’l ētizmõ jõvīst pǟgiņ pūḑi pǟlõ, ja ī’ž ve’l kougõnd vaņtlizmõ, kui knaššõ se palīz.
Ma vȯ’ļ kūlõn, ku liepā tū’gõd vȯļļid jõvād li’bḑi tī’edõb.
Naizt alz kuo’nnõ te’itõ ka siedā.
Sīestõ ma ka, tǭ’dsõ mu’rtõ i’ļ kuo’d jõvām, rūoikiz pānda lambõd taļļõ, la’z võigõ vanāǟman kītõ, ku mēg amā ȭ’dõgspūol kitīzmõ Tsälmõts liepīdi, ja mūpõ sǟ’ld sǭb jõ’vḑi li’bḑiz tū’gidi.
Bet siedā set tä’ddõn lekš kūlõ!
Tu’ļ vȯ’ļ pakkiļis. – «Või tä’ddõn u’m ka rǭz mīeldõ pǟsõ?
Tēg tǭ’tõ kittõ amā īlma jarā?!
Mis si’z līb, ku tu’ļ lǟ’b mõtsõ?
Ildīņ li ja kistānt tu’l jarā!
Sǭb mõtsākaits nǟ’dõ, sǭtõ amād pūlkad jū’r!«
Mõtsā kaits!
Se i’z ūo sugīd amā pǟva mīelsõ vȯnd.
Ni il sīe sūr jõvām, ku te’imõ ne’i pǟgiņ tū’gidi, ma sai jõvīst rīḑõltõt.
Ja amā ä’bjõvā ažā vȯ’ļ se, ku ni vȯ’ļ ne’i sūr irm sǟlgas, ku ma ildīņ a’iliz mõtsõ kistāntõm tu’l jarā. – Se sūr mõtsā palāmi umīţigid vȯ’ļļi su’ggõn kǭŗapāinõd tu’lstõ. – Sūr irmkõks i’z ūo mittõ mīelsõ kutsõ ve’l mūḑi ka ī’ņõ ja võttõ rīst, missõks sǭks jo’ugstõ vietā.
Pi’ds riekkõ a’ilõs vȯ’ļ set mīelsõ, koks mingi sä’dgõz ä’b vȯnd lindõn mõtsõ ja koks mõtsā kaits ä’b vȯlks siedā tūlda nǟnd.
Kui mä’ddõn mit ī’dõn ka i’z tu’l mīelõ, ku mõtsākaits võiks siedā tūlda nǟ’dõ?
Ētiz jõbā ämārõks, ku ma sai Tsälmõtõ.
Jõbā kougõnd tūndiz mõtsā palāmiz kardõ.
Tu’ļ ve’l palīz.
So’v ke’i ilzõpēḑõn ne’i ku kuordi, si’ņņi tȭlpa.
Kui je’nnõ set sȭitiz, ma rūoikiz tu’lna’igõ.
Ni set ma pa’ņ tǟ’dõl, ku mi’n ä’b ūo mitī’tõ rīstõ ī’ņõz, missõks sǭks jo’ugstõ vieta.
E’žmõks ma kǭļiz kandõ kǭmalõks.
Bet si’z rabāgiz mīelõ jõvā nõ’v – kandõ vietā kibārõks.
Ī’dstī’d ma vaņtļiz amā immar, võ set ä’b tu’l mõtsā kaits.
Ma jemīņ sieldõ ä’b mǟdlõ, võ sai ka tu’l a’mnä’mmiz jarā kistāntõm agā ä’b.
Set siedā kil ma ve’l mǟdlõb, ku īrgiz īedõ pi’mdõks ja mi’nnõn ētiz vä’ggi irm.
Ne’i ī’ž kui tund ma rūoikiz tegīž kuodāj.
Sīe ȭ’dõn mittõ ȭ’digist ka i’zt maitsõt ja kōgiņ aigõ i’z tu’l u’ņ.
Amā āiga ma mõtliz i’ļ sīe, ku set tu’ļ ä’b lǟ’ mõtsõ... 
52. Mier kōzgõnd
Se tuo’dli nīž u’m su’ggõn jubā a’mni’ggõks – ve’l nēši va’ņši aigši, ku kaļḑi mä’d mie’rsõ vȯ’ļ vȯnd ne’i pǟgiņ, ku izāizād āt nēḑi ve’jjõnd set ī’dkȭrdalizt võrgõdõks pǟgiņ jemī,n ä’bku mēg paldiņ.
Si’z ve’l ä’b ūo vǫnd Kūolkas bȱik, ä’b ka mie’rsõ likkõnd »štīmõrd», kis eņtš märāks ädāgtõbõd ka’ļḑi.
Si’z ä’b ūo vȯnd ka nēḑi sūŗi touvidi ja lāinidi, kis paldiņ viskõbõd lǭjad immõr ja a’rtõbõd tikkiž võrgõd jarā.
Bet si’z āt vȯnnõd knaššõd, vȯndzist āigad, kus knaššõd kievād pǟvad ja lemmõd si’gži īed vȯ’ļtõ pivāstõnd muiniztõn lūomidi.
Si’z kalāmī’ed vȯ’ļtõ eņtš pǭlandikšis ovtõnd set mie’rje’mmõ ja tūonõd ta’mmõn pivāztiz oppiŗi.
Sīestõ ka mie’rjemā vȯ’ļ võttõn kū’oḑõn mä’d rānda eņtš kuo’d kūožõks, tī’end tǟnõ lāinõd rippõ e,ntš nīnõ, je’llõn sīḑš ä’bsie’gdõt armsõ ja vȯņštõn kalāmī’edõn rikkidi lūomidi.
Si’z, sīel muiniz āigal,  ī’d vanā līvõ ro’v kalāmī’en v.ond kõrd sūr vȯņ nǟ’dõ eņtš sīlmadõks mie’rje’mmõ ja tä’m nīnõ allõ, tõvās lāinõd si’lsõ, ja se vȯndzi kalāmīez vȯnd kū’oḑõn mä’d kilā līvõ pūoga.
Ī’d pivāpǟva ȭ’dõn, ne’i si’gž pūol sõ’vvõ, vȯnd i’mlistiz vagā āiga amās rāndas.
Mie’r vȯ’ļ vȯnd sildzi ja paistõn ne’i ku spīegiļ, mitikš laint ka i’z ūo vīerõn vie’d pndal.
Mä’d kilās si’z kakš va’nnõ kalāmīestõ ka rõkāndõnd lǟ’dõ īezõks mie’rrõ.
Ne i’zt ūotõ pannõd tǟ’dõl pi’vvõpäuvõ, sīestõ ku näntõn vȯ’ļ vȯnd kalād pūtõks.
Ne a’jjõnd eņtš lǭja mie’rrõ, kū’oḑõn sīe eņtš ūrga kūožõs, kus vanāst pivākuodā vȯ’ļ va’jjõn mǭnalā, ja kus ve’l paldiņ kūlõb kīelad ki’llimizt vie’d allõ.
Mȯ’lmõd si’z sõidõnd i’lzõpēḑõn, eitõnd võrgõd si’zzõl, pallõnd mie’rjemā kä’dstõ pivāstimizt ja tǭ’nõd jubā eitõ ānkaŗ pū’ojõ, la’z võigõ īedõ īedõ ma’ggõm.
Bet ānkarkieuž vȯ’ļ vȯnd līti ja i’z ūo ulātõn pū’ojõ.
Ne si’ddõnd jū’rõ ve’l tuoiž pitkā ānkaŗkieud, si’z laskõnd ānkaŗ tegīž pū’ojõ.
Ni se’m lǟ’nd golātõz ī’d alā.
Mȯ’lmõd teppõnd eņtš pīpõd tǟdõks ja a’ltõnd da’ggõlõks ja tulūksõks tabāk palām.
Vāņ, vanād kalāmī’edõn u’m seļļi kītimi: ku sa ūod pīp täud tabākõ tijāks tū’gtõn, si’z u’m parāz āiga vaņțļõ võrgidi. – Amā le’bbõl mie’rsõ u’m vȯnd seļļi i’mli, eņtšvīți sieldõm.
Ä’b sugīd seļļi, kis tīetõb tōvazt ja mis kalāmī’edõn vȯnd jõvīst tundtõb, Se u’m vȯnd seļļi, mingizt ne i’zt ūotõ ve’l kunāgist nǟnõd.
Kalāmī’edõn pie’rrõ su’ggõn seļļi eņtšvīți mȯ’jjimi: sidāmsõ näntõn vȯnd seļļi tundimi, ne’i ku alz pivāpǟva ūomõgõd lǭtõl lǟ’dsõ.
Mȯ’lmõd ne āt vȯnnõd ve’ggizt tīemī’ed, jegākõrd e’žmizt mie’rsõ ja pe’rrizt aigās, bet tämpõ näntõn tīe sugīd i’z ūo vȯnd mīel pie’rrõ.
Rǭz a’igõ ve’jjõnd, ne laskõnd laijõ pitkāliz no’vvõm.
Ikš nēšti je’dmõliz īezõ vȯ’ļ sǭnd veitõ magātõ ja irgõn ildīņ krōkšõ, va’ildõst le’b u’n vie’ddõs pīpstõ – pops, pops.
Tuoizõn i’z ūo u’ņ tund.
Ta u’m vȯnd ka seļļi kiltiji.
Mikīļ vȯnd tä’m ni’m.
Pigā jegā kõrd ta võttõn eņtš kāndla i’ļ īe mie’rrõ īņõ.
Ka sīe kõrd se vȯnd īņõ.
Pušnikān magāts, ta si’z irgõn kiltõ murāgliži ja rȭmliži kalāmī’e lōlidi, ne’i ku mie’r ka kūldõs īend kiltimiz pie’rrõ murāglizõks ja rȭmlizõks.
Ja ku kiltimi perīzõks loppõn, si’z ka mie’r u’m īend vagāks, ne’i vagāks, ku lǭja i’z ūo mittõ rǭz ka likkõn.
Sǟ’l ī’d kõrdkõks vanāmīez nǟnd, ku seļļiz kabāl lǭja jūstõ jarā nūzõn vāldast vǭ’stõ ulzõ ikš knaš pǟ, si’z ka’ggõl ja kejā.
Perīzõks vȯnd nǟ’dõb naiztpūoļiz kejā.
U’m vȯnd jubā pi’mdõ, bet naiztpūoļiz immar u’m paistõn i’mli va’l.
Mikīļ u’m võind sieldõ nǟ’dõ naiztpūoļiz knaššõ tie’ggõ.
Se u’m vȯnd ne’i knaš rištīng, mingizt ta kunāgist ka i’z ūo ve’l nǟnd.
Tä’mmõn vȯnnõd pitkād, valdzikizt ja kǟranizt, ne’i ku lāinõd, ibūkst.
Ne āt vȯnnõd puskāntõd pǟrlõdõks ja ēļmõdõks.
Sieldõ võind nǟ’dõ tä’m valdzik-mie’raļļidi ǭ’riņi ja vä’ggi valdõ ežāǭ’rõnt, pu’nnizt kēradõks – vāldim ku amād puŗŗõd īlma pǟl.
Vanāmīez siedā nǟ’dsõ ädāgõn jarā, tǭ’nd a’jjõ ka eņtš pušnikā i’lzõ.
Si’z ra’bāgõn mīelõ izāizād opātõks, ku mie’rsõ ä’b tū’oḑ tuoizõn siedā nä’gtõ, mis ī’ž nǟb: si’z nä’gțijizõn eņtšõn sugūb mingi ä’bvȯņ.
Ta si’z ka īend vā’giž.
I’mli nai tund lǭjan le’žgõl.
Ta tēriņțõn kalāmīeztõ ja irgõn tä’mkõks rõkāndõ.
Tä’m ēļ ki’llõn ne’iī’ž knaššõ ku Mikī kāndla.
Nai kītõn, algõ Mikīļ kārtag.
Ta vȯļļi mie’rjemā, kis kalāmē’ḑi jubā lapsõld ältõn lāinõd pǟlõ ja pivāstõn a’mḑi, kis nä’gțõn tä’mmõn o’vvõ oppõrõks.
Bet tämpõ vie’d allõ vȯļļid tä’m tidārõn pǟva pūogaks kǭzgõnd.
Ne tunnõd paldiņ lǭtõld kuodāj ja ni ä’b pä’zzijid si’zzõl: kalāmī’ed ānkaŗ vȯļļi kū’oḑõn uks allõ, la’z ni kalāmīez vȯlgõ ne’i jõvā, tulgõ nustām sīe sǟ’ldõst jarā.
Ja ta kutsõn Mikīļt ka eņtš tidār kǭzgiņi kiltõm.
Vanāmīez kutsõmiz pǟlõ kītõn vastõ, ku ta mie’rjemān uskiji julgstiz, koks set ta pä’zzõn sīņõ alā. ie’rjemā muidlõn, võttõn kalāmī’e kä’dkuorrõl, la’gtõn ežāǭrõnõks tä’m sīlmad vi’zzõ ja sīlmapilksõ vīnd tä’m lǭjast ulzõ mie’r pū’ojõ je’dspēḑõn.
Ku mie’rjemā võttõn Mikīļõn ezāǭ’rõn sīlmad je’dstõ jarā, si’z ta u’m nǟnd seļļizt nēmizt, mingizt ta kunāgid eņtš pitkās igās mittõ kuskis i’z ūo ve’l nǟnd.
Tä’m sīlmad īenõd so’ugdõks ja ta närbõn jarā.
Si’z tund ikš mie’rneitst ja pand sīlmadǭ’rõn Mikīļõn sīlmad pǟlõ, ja ta võind tegīž nǟ’dõ. – Tä’m je’dsõ pī’lõn nīnõ.
Se u’m vȯnd tī’edõd glǭzist, briljantist, pǟrlist, ēļmist, națkǟngist ja mõitižist ažīst, mingiži mǭpǟlõ sugīd ä’b ūo ja kīen ta ä’b ūo ka tieudõn ni’mmõ.
Amād sāinad paistõn le’bbõ.
Toŗnõd ja vǟrõd lāistõnd, kristal läbūd pilkõnd ku touvõ tǟ’dõd, rǭmõd vȯnnõd amā tõurimist pǟrlist.
Nīnõ immar āt vȯnnõd kǭznikād – amā vie’d alli īlma, kil ka’ļḑi ja lūomidi, kil ka kalātabārliži mē’ḑi ja naiži.
Vǟ’rõd je’dsõ pī’lõnd knaššõd kǭvist rattõd sūongizt kȭrõdõks.
Rattis istõn nūoŗpǭŗ, kēņig krūonõd pǟsõ.
Kǭznikād vȯnnõd ratsõl sūrd kalād sǟlgas amā immar.
Ja tuo’dstiz ... nīnõ kīndõks je’dsõ pī’lõn va jarā rūostõn ānkaŗ, mis kalāmīez ildīņ viskõn je’dspēḑõn.
Dīmantvõțmõdõks mie’rjemā si’z klõkšõn nīnõ uks vāldiņ.
Nūoŗpǭŗ kǭznikādõks lǟ’nõd si’zzõl, perīzõks lǟ’nd Mikīļ ka.
Ni ä’b ūo jemīņ sõņdi, kui la’z siedā nīžõg, mingi u’m vȯnd nīnõ sižāli knaššõm.
Amād aigīzt āt vȯnnõd mingiži ä’bmingiži tõuridi a’ždi tǟdõd.
Amā knaš ja amā tõurõz u’m vȯnd nūoŗpǭŗ ē’ḑmõz lōda jūsõ.
Ka vanāmīez pandõt lōda jū’rõ, kus ä’b ūo pūtõn itä’b midēgõst ka.
Vȯnd amāsu’glimiži magḑidi sīemnaigḑi ja jūomnaigḑi, mingiži Mikīļ i’z ūo eņtš igās kunāgid maitsõn.
Ä’b ūo pūtõn ka õigizt rānda ro’v vȯ’ltõ.
Se sǭnd jōdõt knašīst eļm bikārist.
Si’z tunnõd Mikīļ jū’rõ brūț brūtganāks ja pallõnd, la’z ta kiltõg ne’iī’ž knaššõ ku lǭjas.
Si’z ta kiltõn ka, – mä’d līvõ ro’v kiltiji kiltõn si’z mie’rjemā tidār kǭzgiņi ne’i, ku amād mie’r ro’vz āt vȯnnõd rȭmlizt ja vȯndzizt.
Amād āt vȯnnõd vä’ggi jõvād tä’m vastõ.
Ī’ž mie’rjemā rõkāndõn mä’d va kalāmī’ekõks vä’ggi lõpsnāstiz.
Ta nīžõn, ku tä’mmõn vȯļļid kuolm pȯigõ, kis vǭļikšijid vietā – ikš Sǭrmǭl, tuoi Sūomõs ja kuolmõz kuskis mūsõ – kougõn.
Sīḑš, eņtš līvõ ro’v jūsõ, jemā tǭ’nd ī’ž mīerda vǭļikšõ.
Īe sidāmõl võttõt mie’rjemā tidārõn vāņka mǭ’zõ, mis um õlgõn ku pǟvaļikki.
Brūț si’z ja’ggõn eņtš tīņštõ mīmidi – i’mlist knašīdi sērkidi, sukți, kindidi, kǭļidi ja mõitiži a’žḑi.
Tikkiž u’m vȯnd vä’ggi pīenti kä’dtīe, kīen knaššõmt vanā ä’b ūo joudõn i’mlõ ī’d.
Brūț ä’b ūo u’nnõn ka Mikīļ jarā.
Tienāndõksõks i’ļ oppõrd ja knaš kiltimiz sīḑš kǭzgõnds ta mīmtõn kalāmī’en knaš eņtš ku’dtõd sīlmadǭ’rõn.
Tutkāmõd vȯnnõd punīzt kēradõks ja pu’nnizt narmõd ka vȯnnõd.
Seļļiži kēridi ä’b ūo mȯistõn tī’edõ mitikš mǭ neitst.
Ī’ž sīlmadǭ’rõn u’m vȯnd vālda kui lu’m tǭla sidāmtõ.
Se u’m vȯnd se ī’ž sīlmadǭ’rõn, missõks Mikīļõn pūstõt sīlmad, ku ta vie’d allõ närbõn jarā.
Sīe sīlmadǭ’rõn si’z ni brūț si’ddõn Mikīļ kāndlan immar.
Vanā vä’ggi tie’nnõn āndajizt.
Pie’rrõ siedā mie’rjemā la’gtõn tegīž Mikīļõn ežāǭ’rõn sīlmad pǟlõ ja vīnd tä’m tā’giž laijõ.
Jumālõks jettõs mie’rjemā pallõn tī’edõ amā rānda kalāmī’edõn tieutõbõks, ku ta lē’ji sīḑštõ mä’d mie’rstõ je’dspēḑõn, mū’zõ kūožõ, sīestõ ku tǟnõ vȯļļi tund pǟgiņ vȭridi ro’vžti, kis rõkāndõbõd vȭrõzt kīeldõ ja rīžõbõd līvõ ro’vvõ tu’lkõks ja mȭkõks.
Sīḑš irgijid kǟ’dõ ka seļļizt kuoigīd, kis tū’gijid ja eņtš märāks ädāgtijid ka’ļḑi.
Ne ä’b āndajid ka tä’mmõn eņtš nīnõs armõ.
Si’z ta ve’l kītõn, ku pie’rrõ tä’m je’dspēņ lē’mizt līji ka sūŗi touvidi ja mõitiži ä’bjõ’vḑi aigḑi.
Kalāmī’ed sǭjid piškīži lūomidi, ja ka mõitizt ä’ddõ näntõn līji.
Rānda ēji jõugizõks ja ä’b kazātiji ne’i je’nnõ viļļõ ku paldiņ.
Bet amā sīekõks kõrd – ne’i mie’rjemā u’m vizāstiz tõitõn – ta tǭ’ji tegīž tūlda tā’giž eņtš ro’v jū’rõ.
Si’z ta tēji tegīž touvõd vā’giž ja ūdstiz vȯņštiji kalāmī’edõn lūomidi.
Ne’i kītõn mie’rjemā õ’bdi ēļ, jettõn kalāmī’e jumālõks ja rǭziņ ī’d ka’ddõn vie’d si’zzõl jarā.
Ve’l kōgiņ vanāmīez vaņțļõn, ilmõ sīlmad pīltamõt, mie’rjemān tagān: Või u’ņ?
Või set seļļi sīlmad mūodõ nēmi? – Se ä’b ūo võind vȱlda u’ņ, siedā nä’gțiz umīțigid sīlmadǭ’rõn kāndla immar. – Si’z Mikī kīerõn ka eņtš pušnikā jū’rõ.
Se ve’l tukkõn sīe eņtš kilg pǟlõ, kui laskõn, ja ve’l ne’iī’ž le’b u’n popīņțõn pīpõ.
Ne’i lītiz āigal se tikkiž vȯ’ļ su’ggõn, ne’i i’mlistiz pakānd si’z vie’d allõ kǭzgõnd.
Kiltiji ve’l seļļiz rǭz aigõ i’mlõn, koņtš irgõn punāstõ pǟva va’l.
Si’z ta a’jjõn ka pušnikā i’lzõ ja irgõnd vie’ddõ võrgõd ulzõ, mis at vȯnnõd ne’i tǟdõd kalādõks, ku sūr pīņimizõks set sõitõnd i pardõ sǭdõ.
Mitikš ve’l i’z ūo vie’ddõn seļļizt lūomõ, ku tämpõ ne kakš: vȯnd ne’i pǟgiņ ka’ļḑi.ku lǭja set ne’i ä’b ūo lǟ’nd pū’ojõ, sūr pīņimizõks set sǭnõd a’igõ.
Set rāndas, loptõnd tīe, va kalāmīez tū’oḑõn nīžõ a’mmõ mie’rsõ nǟ’dõt ka eņtš pušnikān.
Sīen u’m vǫnd sūr i’mlimi, kui tuoi joudõn ne’i pakānd, koņtš ta rǭz tukkõn, kǟ’dõ mie’r pū’ojsõ kǭzgõns.
A’ž ä’b vȯlks vȯnd se mīmtõd sīlmadǭ’rõn, si’z pušnikā ä’b vȯlks uskõn ka siedā nīžõ, ta vȯks pi’ddõn sīe u’nnägūks ī’d, bet sīlmadǭ’rõn pa’ņ uskõm amā pū’dõz.
Mikīļ nīžõn ka munt kalāmī’edõn i’ļ mie’rjemā je’dspēḑõn lē’miz.
Ja kui ta u’m joudõn amādõn siedā nīžõ, si’z irgõn vagā mie’r krǭkšõ, nūzõn pakāndi īļing, mis nustõn lāinidi ja vǭ’dõ kuordiz i’lzpēḑõn, Īļing murdõn tikkiž knaššõd pǟrnad rāndanaigāst mǭ’zõ ja lāinõd tūonõd knaš, rõ’vviz rānda pǟlõ jȭgța. – Ne’i mie’rjemā lǟ’nd mä’d mie’rstõ je’dspēḑõn.
Va kalāmīez võttõn kibār pǟstõ mǭ’zõ ja venkõn sīekõks mie’rjemān ve’l la’ggimiz tierridi.
Pie’rrõ siedā tunnõd ne tūld ja touvõd ja ä’bjõvād ve’jdõks āigad, mis jatkõbõd siedaigõ sǭņõ.
Set kildijin kil amā igā vȯnd jegā kõrd pǟgiņ ka’ļḑi, ku ta u’m eitõn võrgidi.
Ve’l lapslapstõn ta’m nīžõn siedā su’ggimizt, si’z ku pitkād tǭla ȭ’dõgõd ta u’m paikõn võrgidi agā tegīž ūolõn airidi.
Siedā mīmtõt sīlmaǭ’rõnt ta nä’gțõn jegā ī’dõn, kis ä’b ūo uskõn tä’m nīžõ il mie’rjemā tidār kǭzgõnd.
Ja mingi i’mli ǭ’rõn se u’m vȯnd: ä’b se ūo ku’llõn, ä’b ka vanāks īend, kȭlbatõg kui je’nnõ tǭ’g.
Mingiži ä’bmingiži ru’jḑi ja vi’gḑi sīekõks u’m sǭnd tī’edõt tierrõks ja jegās mä’d rānda kǭzgõns se’m si’dtõt mīmõd vakān immar.
Si’z vakā sǭnd vīdõt brūtganā jū’rõ, ja sǟ’lõ si’z pallõnd mie’rjemā kä’dstõ pivāstimizt nūoŗpǭŗ jelāmizõs.
Set kazāmt Mikīļ lapslapst āt siedā sīlmadǭ’rõnt pi’ddõnd.
Si’z perīzõks se u’m ka’ddõn mä’d rāndast jarā, ka se pe’rri mǟ’dõltõks mie’rjemāst tä’m eņtš ro’vvõn.
62. Pottõrmaņ
Kõrd ikš vanā kuo’ig vanād pīeldkõks puŗtõn mie’rsõ Āiga vȯnd a’mnä’mmiz ilmõ tūldõ ja kuo’ig äb uo sugīd ka lǟ’nd je’ddõpeḑõn Kuo’igmī’ed pallõnd rǭz tūldõ ja tu’lbiz īe su’ggõn kū’oḑõn tôvaz Tīrman prațțõn sapsõ munt vȯnnõd amā kouți dek pǟ’lõ Ne’i ikš ēļ nuttõn pīel tutkāmõs: »Ma ä’b sȭita jemīn pi’ddõ, ma laskūb vāldiņ!» Ro’vz äb ūotõ sǭnõd arū, kis se nutāji seļļi u’m.
Pēļ vȯnd kuo’igõn vä’ggi vanā ja dek sizāl jubā märgõn, bet kapten siedā sugīd äb uo tieudõn Ta nuttõn vastõ: »Alā lask, pidā ve’l!»
Kuo’ig pūŗtõn ī’dstī’d je’ddõpeḑõn.
Ni nuttõn tegīž tūoizta kõrd pīel tutkāmõst: „Ma laskūb vāldiņ, ma ä’b sȭita jemīņ pi’ddõ vizās.
Ja kapten tegīž nuttõn vastõ: „Pidā, alā lask!“ Kuo’ig pūŗtõn tegīž je’ddõpēḑõn ja äb uo jemīn vȯnd vālgamǭstõ kougõn.
Ne’i nuttõn kuolmõz kõrd: »Ma ä’b sȭita jemīn pi’ddõ, ma laskūb vāldiņ!» Si’z kapten nuttõn vastõ: »No ku sa ä’d sȭita jemīņ pi’ddõ, si’z lask vāldiņ!» Ne’i ku ta sǭnd kītõm, ne’i ildīn pēļ lǟnd amād puŗŗõdõks ja vāntadõks i’ļ pardõ.
Ēļ vel nuttõn ne’i: »Nǟd, ma jõbā kītiz, ku se pēļ lǟ’b, ku u’m revõmõst puŗŗõd ī’dõku’bbõ; ma vȯlks ī’ž rēvõn, až set kapten vȯlks vēļõn!»
Ni set sǭnõd arū, ku kuoigīdjeng – pottõrman vȯnd se, kis tǭ’nd pi’ddõ pīel i’llõ, set ä’b ūo sõitõn, sīestõ ku tūļ um vȯnd vä’ggi sūr.
Vȯnnõks ne vȯnnõd vālgamǭ le’žgõl.
Sūr pīņimizõks perīzõks pä’zzõnd si’zzõl.
Kõrd tund ī’d matruz jū’rõ, kis pī’lõn rūor jūsõ, vȭrõz mīez ja pand kīerõm kuo’ig rǭz pū’oj pūolõ.
Pie’rrõ lȭinagiži tund kapten vaņțļõm kumpišõst ja ki’zzõn, mikšpierāst ta vȯļļi kīerõn kūo’ig pū’oj pūolõ.
Rūormīez seļțõn, ku ikš mīez vȯļļi tä’mmõn ne’i pand.
»No si’z rūor, sǭb nǟ’dõ, kus mēg pä’zzõm.»Ja rǭz āiga pie’rrõ ne nǟ’nõd ī’d lǭja ro’vžti täud.
Näntõn vȯ’ļ lǟ’nd kuo’ig ukkõ. – Sieda vīțõ pottõrmaņ vȯ’ļ nēḑi pästõn.
64. Kui vanā Zūonkõ skūolõ lǟdsõ rikkõks sai
 Se vȯ’ļ vanāst, ku ve’l vȯ’ļ kē’mõst izāndõd tīesõ.
Set mingi ǭra um mȯizõ tīestõ vāldiņ sǭnd.
Seļļistõn si,z izānd um andõn mǭjpāikidi rent pǟlõ.
Ikš seļļi um vȯnd ka vanā Zūonkõ.
Vä’ggi lǟlamstiz um vȯnd tīedõ tīemõst, la’z eņtš naizt lapst võigõ i’llõ pi’ddõ ja izāndõn ve’l rentõ ka maksõ.
Vȯnnõd ka kū’oḑõn seļļizt lǟlamõd āigad, ku amādõn um vȯnd veitõ kä’d jūsõ.
Pǟgiņ perīmē’ḑi ä’b ūotõ sõitõnd rentõ maksõ, nēḑi izānd tõitõn kǭrandist u’lzõ viskõ.
Bet vanā Zūonkõn āt vȯnnõd rikkõd sugūd Dūoņigs.
Ta lǟ’nd nänt jū’rõ ja kaibõn eņtš ädā.
Sugūd ä’bțõnd rǭ’kõks, ne’i ku vanā Zūonkõ sǭnd rent jarā maksām.
Ta vie’ddõn paŗīmõd ǭ’rõnd sälgõ ja lä’nd sūrizānd jū’rõ.
Zūonkõ um vȯnd vä’ggi kõ’zzi i’ļ ne’i ä’bõigiz kȭrda, mingi sīḑš īlmas u’m. – Se kis ī’ž mingizt tīedõ ä’b tīe, se jelāb sūrsõ knaššõs nīnõs ja sīeb a’mmõ jõvāmt ī’d, bet  tä’mmõn, kis jelāb īed pǟvad le’bbõ, ä’b ūo pigā mis sū’zõ pistõ, ä’b ka jõvīst rentõ mis maksõ.
Agā tä’mmõn sugīd ä’b vȯlkstõ seļļizt mõtkõd tunnõd mīelõ, a’ž ä’b vȯlks vȯnd si’gži vä’ggi lie’ggi riek ja kuolmkimdõ verštõ seļļizt riekkõ aigõmõst; si’z umītigid jegā ī’dõn sidām tulāb kõ’zzõ tǟdõks i’ļ seļļiz ä’ bõigiz jelāmiz.
Bet mis sa vagāmīez la’z ti’egõ, lē’mõst ī’d set um eņtš riekkõ!
Ja vanā Zūonkõ lǟ’nd ja pä’zzõn ka Dūoņigõ: Ikš õigi līvli umītigid ä’b tund seļļizt a’žžõ, mis ta ä’b võiks agā äb sȭitaks tī’edõ.
Ta lǟ’nd nīnõizānd jū’rõ.
Sǟ’lõ vȯnd jubā pǟgiņ perīmē’ḑi je’dsõ.
Mū, kīen u’m jõvīst lǟ’nd, tie’nnõn ja kītõn jõ’vvõ izāndtõ; mūnda, kīen tegīž tikkiž i’z ūo ne’i lǟ’nd, kui vȯlks vȯnd jõvīst, vȯnd izānd pǟlõ vä’ggi kõ’zzi ja astõn krūogõ eņtš kõzā vȯ’llõglǭz si’zzõl jarā upāntõm.
Vanā Zūonkõ vaņțļõn, kūldõn, mis munt tī’enõd ja rõkāndõnd, ja astõn ka strepīst i’lzõ: ilmõ maksāmõt ne’iku ne’i ä’b pä’z.
Lǟ’nd izānd jū’rõ si’zzõl, patšõn izānd kīndõrbūdõ ja a’m ȭlmidi, si’z pand ka’ggõlkrīzdõg kõrdõl, kie’vtõn ja si’z kītõn, ku ta ni vȯļļi tund sūr ja armõ izāndõn rentõ maksām.
Izānd palg ildīņ īend mõitizõks.
Vanā Zūonkõ sūr i’mlimizõks ta pand, laz istāg, koņtš skrīvõr tǟtõb sīe rǭntõd si’zzõl ja võtāb rǭ’ vastõ.
Izānd jõvā mēļ andõn ka vanā Zūonkõn julgõ  mīeldõ.
Ta kītõn ilmõ irmõ amād izānd ki’zzimizt pǟlõ vastõ.
Izānd ki’zzõn tä’m  kä’dstõ i’ļ mǭjpāika ažād, i’ļ vīļa ja mõitizt perī ažād.
A’mmõ vanā Zūonkõ seļțõn sieldõ ja julgstiz. 
Si’z tä’mmõn tunnõd mīelõ ka ne mõtkõd, mis ta vȯ’ļ pi’ds riekkõ mõtlõn.
Vanā Zūonkõ tegīž irgõn eņtš jūsõ kõzīņțõ ja īend a’mnä’mniz punīzõks ne’i ku eņtšõn su’ggõn rǭz äbī i’ļ eņtš kõzīņțimiz.
Izānd vaņțļõn tä’m pǟlõ ja ki’zzõn, mis tä’mmõn vȯļļi vigā.
Vanā Zūonkõ ni kil rǭz ädāgõn jarā, bet ikštõz võttõn dūš ja kītõn: »O’vtõb alāstli sūrizānd, amā pi’ds riekkõ ma mõtliz ja mõtliz, mikš mi’nnõn ä’b ūo mittõ jõvīst leibõ sīedõb, la’z ma kil ne’i lǟlamstiz tīegõ tīedõ; tēg ät tīetõ mittõ midēgõst, bet tä’ddõn āt amāsu’glimizt jõvād sīemnāigad ja jūomnāigad lōda pǟlõ. – Tēg võitõ je’llõ sūrsõ nīnõs, bet mi’nnõn u’m jelāmõst piškis butkõs rānda kȭnkis jõugõ sizāl!» Ku vanā Zūonkõ sǭnd nänt sõnād kītõm, ta u’m vȯnd amā le’bbõl jarā i’gtõn.
Tä’mmõn u’m vȯnd vä’ggi sūr irm, ku izānd ä’b īe kõzīzõks.
Vanā irgõn jubā mõtlõ, ku ä’b lǟ’ks vȱlda sugīd kītõn: pieksõ ni ne’i ku ne’i līb.
Izānd seļļiz strēk vaņțļõn tä’m pǟlõ.
Vanā Zūonkõn sīest vaņțļimizõst ī’d jubā kǭtšõd ve’ržõnd.
Si’z izānd muidlõn ja kītõn: »A’ž sa ä’d vȯlkst mi’nnõn seļļi jõvā perīmīez, si’z ma vȯlks pand āndam si’nnõn pieksõ, bet ni ma si’nnõn kītõb, mis sa tǭ’d tieutõ sǭdõ.
Se jõvām, va jämp, mi’nnõn tikkiž tulāb skūolstõ: ku sa ka vȯlkst skūolsõ kǟ’nd ja oppõn, si’z ka si’nnõn vȯlks ne’i ī’ž jõvā jelāmi.»
Vanā Zūonkõ nõtkõn sūrizānd je’dsõ pigā mǭdõ sǭņõ, ma’gḑistiz patšõn izāndõn kätā, a’ilõn pi’ds strepīdi mǭ’zõ, pand ibīz ja rattõd kõrdõl ja rūoikõn, rȭmli ku brūtganā kuodāj.
Ta vȯnd rȭmli i’ļ sīe, ku ä’b sǭnd pieksõ, ja ku izānd um andõn tä’mmõn ne’i jõvā nõ’v, ku skūolõ lǟ’dsõ võib ka izāndõks sǭdõ.
Ka krūogõ sūrstõ rȭmstõ vanā Zūomkõ u’nnõn jarā ja pakānd, pakānd vȯnd kuo’nnõ tā’giž.
Pästõn ibīz mǭ’zõ, rūoikõn tu’bbõ, pakānd sīend ȭ’digiži ja lǟ’nd ma’ggõm.
Perīnai tund ka lovāna’igõ ki’zzõm, kui si’z ka Dūoņigs um lǟ’nd.
Vanā set kītõn vastõ, ku jõvīst vȯļļi lǟ’nd, la’z set pa’ngõ sīļkõd kärpõ ja lēba kuoțțõ, ta lē’ji ūoņdžõl skūolõ.
Perīnai kil i’mlõn sūrdõ i’mlimizt, ra’bbõn kädūd ī’dõku’bbõ, bet vanā ä’b ūo midēgõst mūdõ kītõn, ku la’z set vȯ’dlõg, kil āiga ī’ž nä’gțiji, ku ta ka līji izānd.
Perīnai seļļist rõkstõ ä’b ūo sǭnd midēgõst arū.
Ta ä’b ūo midēgõst ki’zzõn ka, pand set lēba kuoț vaļmõks ja pu’ggõn vanān kilgõ.
Ūoņdžõl pie’rrõ sīemõt Zūonkõ võttõn lēbakuoț sälgõ ja rūoikõn skūolõ.
E’žmi skūol rāndas sīel āigal vȯ’ļ Ūd-Zūokõ kǭrand kūožõs Kuoštrõgõl, seis verštõ Zūonkõld.
Opātijiks sǟ’lõ sīesa’ggõl vȯnd ikš va Sokolovskij – mis ta mingi krī’evõz iz ūo.
Zūonkõ lǟ’nd sīe jū’rõ ja kītõn, ku ta tǭ’ji skūolõ tūlda.
Skūolmēstar na’grõn ja kõn, ku Zūonkõ vȯļļi rǭz o’bbõ tund, la’z ta paŗīmstiz tämpõ läkkõ kuodāj tā’giž.
Vanā Zūonkõ lǟ’nd kuodāj tā’giž – ku o’bbõ, si’z o’bbõ, mis sǟ’l võib tī’edõ, tu’lmõst mūpõ vaŗīm.
Kui si’z, tuoiz ūoņdžõl vanā Zūonkõ um vȯnd skūolsõ jubā varāld aigiz.
Skūolmēstar sǭtõn tegīž kuodāj tā’giž.
Vanā lǟ’nd kõzīz mīelkõks kuodāj ja kuolmõz ūomõg tund jubā ildīņ pie’rrõ pūoldīedõ skūoltubā jū’rõ ja globātõn lä’b tagān.
Neitst tund u’lzõ ja ki’zzõn, mis ta tǭ’ji, skūolmēstar ve’l ma’ggiji.
Vanā Zūonkõ pallõn, la’z kītõg skūolmēstarõn, ku ta ni vȯļļi tund tegīž, agā ni vȯļļi varāld kil.
Neitst virgtõn skūolmēstart ja nīžõn, mis vanā Zūonkõ u’m kītõn.
Skūolmēstar vȯnd kõ’zzi, ku tǟnda īe aigiz ajāb amā jõvāst u’nstõ i’lzõ.
Perīzõks ta umīțigid mõtlõn, ku sīe vanāks u’m ne’i mīelkõks rõkāndõmõst le’bbõ ja pand nutām vanā Zūonkõ si’zzõl.
Skūolmēstar si’z seļțõn, ku ta vȯļļi vä’ggi vanā skūolsõ kējiks.
Seļļi vanā rištīng ä’b võiji jemīņ midēgõst sieldõks oppõ.
Paŗīmstiz la’z ta sǭtõg eņtš läpši skūolõ, näntõn kil tuļļi skūolsõ kē’mizõst mingi jõvām.
Kūlõn skūolmēstar kä’dstõ seļļizt opātõkst, ta lǟ’nd kõzīz mīelkõks kuodāj, sīestõ ku sūrizānd vȯ’ļ tǟnda piettõn.
Ne’i lǟ’dsõ, jālga ra’bbõn ī’d pī’emdiz ažā vastõ.
Ta nõtkõn vaņțļõm, mis sǟ’lõ õigist u’m.
Ve’l u’m vȯnd vä’ggi pi’mdõ.
Kǭ’ļõs ta lieudõn seļļiz pī’emdiz kierā ne’i ku nǭ’gõst, õigist ä’b ūo sǭnd arū ja pistõn taškõ; kil kuo’nnõ nǟb, mis se u’m.
Zūonkõ tund kuodāj ja pand ma’ggõm: ve’l um vȯnd varāz.
Ku ta’m sǭnd virgõ,vȯnd jubā sūr pǟva vālda.
Vanā nūzõn i’lzõ ja pie’rrõ sīemõt lǟ’nd vaņțļõm, mis si’z ta skūolstõ tuldsõ u’m lieudõn.
Mingi tä’mmõn vȯnd i’mlimi, ku ta nǟnd, ku se um vȯnd rǭ’pūnga.
Bet sūŗim i’mlimi ve’l u’m vȯnd, ku tī’end pūnga vāldiņ: sieldõ papīerrǭ’ sa’ddõn sǟ’ldõst u’lzõ.
Ku vanā sǭnd rǭz läbāndõkst, ta lu’ggõn sīe rǭ’ le’bbõ, kui je’nnõ si’z õigist sǟ’l u’m. – Mȯštād, mȯštād! – kimtū’ontõ rubīļt.
Sūr rȭmkõks ta a’ilõn ǭ’jje’ddõ, akkõn perīnaizõn immar ja irgõn īekõ, ne’i ku perīnai mõtlõn, ku vanā um īend – la’z touvõ tǭți vȱidag! – jämpõks.
Ku ni vanā nīžõn, kui je’nnõ rǭ’dõ ta um lieudõn skūolstõ tuldsõ, si’z perīnai īend ne’i ī’ž rȭmlizõks.
Ne rõkāndõnd, ku siedā ä’b või kītõ mitī’dõn, a’ž mitikš ä’b vȯtš tagān: mõitiz sūrizānd võib sǭdõ kūltõ ja võttõ tikkiž jarā; taplõ si’z tegīž nǟlgaks.
Seļļiz āiga je’llõnd, mitikš sīe rǭ’n tagān ä’b ūo vȯtšõn ja ī’ž ka ä’b ūotõ muntõn i’ļ sīe nīžõnd.
Si’z ī’d pivāpǟvan tund Dūoņigst perīnaiz sõzār sēršõm.
Sīen mīez u’m vȯnd Dūoņig nīnõs kazākõks – sõnākāndajiks.
Ja ni va perīnai sūrsõ rȭmsõ, ku sǭnd sõzārt ne’i kōgiņ āiga pie’rrõ tegīž nǟ’dõ, lorīkšõn ja lorīkšõn, koņtš nīžõn ka, ku ne ni vȯļļid rikkõd – vanā vȯļļi lieudõn pǟgiņ rǭ’dõ.
Sõzār lǟ’nd Dūoņigõ tā’giž ja nīžõn siedā tegīž eņtš mī’en.
Se mõtlõn izānd kä’dstõ sǭdõ mingizt jõvāmt ja nīžõn tikkiž sīen ka.
I’ļ sīe izānd um andõn Dūoņig kū’oḑõn tīetõ.
Se um sǭtõn ī’d mī’e sa’lliz kūldõm i’ļ sīe rǭ’.Mīez u’m tund randõ ja kǟ’nd kilād kouți ki’zzõs, bet mitikš sīestõ ä’b ūo võind midēgõst kītõ.
Si’z ta lǟ’nd Zūonkõ eņtš jū’rõ ki’zzõm.
Vanā kindõn tarās na’ggõrmǭdõ.
Dūoņignikā lǟ’nd jū’rõ, tēriņțõn ja ki’zzõn, või se u’m tuo’ž ku ta vȯļļi lieudõn pǟgiņ rǭ’dõ.
Vanā kītõn, ku vȯļļi tuo’ž kil.
Mīez ki’zzõn, kunā si’z se um vȯnd. – Nǟ, vāņ se vȯļļi vȯnd si’z ku ta um skūolsõ kǟ’nd.
Ta ni vȯļļi seļļi ī’ž sūrizānd ne’iku Dūoņig barōn, set eņtš tīedõ ta tǭ’ji je’llõ ne’i ī’ž kui e’žmõks.
Kū’oḑmīez na’grõn i’ļ Zūonkõ nīž ja lǟ’nd siedā kandõs Dūoņigõ tā’giž.
Sǟ’l ta nīžõn, mis vȯ’ļ kūlõn ja nǟnd.
Amād āt i’ļ sīe ma’gḑistiz na’grõnd, ja izānd um pand va kazāktõ mȯ’lmõd naizkõks jõvīst pieksām, kui tū’oḑijid tä’mmõn seļļiži tūltouvidi nīžõ.
Bet vanā Zūonkõ eņtš mīelsõ kītõn ja tie’nnõn sūrdõ izāndtõ, kis andõn tä’mmõn seļļiz jõvā nõ’v.
Ta’m vä’ggi uskõn , ku set skūolsõ kēmizõks võib amā kievāmstiz rikkõks sǭdõ.
Ja ve’l paldiņ vanā Zūonkõ um skūoldõt mīez ja rikāz izānd, a’ž ta tegīž ä’b ūo joutõmõks īend agā jarā kūolõn, missõst kil amād jõvād ja ä’bjõvād i’llõ ja allõ tǟnda la’z kaitsõgõd.
78. Izāmǭ
Ūomõgõd ma alz pī’liz kuordõd strepīd pǟlõ, kis vȯ’ļțõ ti’gtõt vastõ tubā kuļļõ.
Sīḑšt ma sai nǟ’dõ kōgaz amā immar.
Ne’i je’nnõ sǟ’lõ um mūḑi kǭrandidi.
Kui kōgaz set sīlma võõiž nǟ’dõ, vȯ’ļțõ sūrd mõtsād, tarād, kȭnkad ja rānda.
Ma tīediz kil, ku mǭīlma u’m, sūr, bet ku ne’i sūr, siedā ma kil i’z mõtlõ.
Ja tegīž rabāgizt mīelõ ne i’mlizt mõtkõd, ku se tikkiž u’m mä’d mǭ, mä’d sūr kuo’d.
Ma astīz strepīst mǭ’zõ.
Jemā vȯ’ļ koptõn lambidi kerīkšõ.
Ta istīz kǭrandsidāmõ mǭ’zõ ja īrgiz kuoŗŗõ mustā vīla vāldast ulzõ.
Ma kizīz tä’m kä’dstõ: «Või tikkiž se mǭ, ne’i kōgaz, kui sīlma nǟb, u’m mä’d izāmǭ?«
Jemā kītiz: «Istā mi’n kilgõ, si’z ma si’nnõn kītõb. – Tikkiž se mǭ, mis tästõ nǟd ja ve’l pǟgi,n jemīņ, u’m izāmǭ.
Je’dsõ i’zzõ jelīzt tä’m izā ja izā izā.
Ne i’zt jelāt set sī,dš mä’d kǭrands ǭ’d, bet setmis mūši kǭrandis ja mūši mǭkabāļis.
Se mǭ vȯ’ļ näntõn ja sīestõ se u’m ka mä’d izāmǭ, mis mēg, nänt lapst, ūomõ sǭnõd.
Täsā ne āt je’llõnd, tīedõ tī’enõd, rȭmlizt vȯnnõd ja kāndatõnd jubā kōgiņ je’dsõ mēḑi.
Täsā ne amād āt kūolõnd ja ma’ggõbõd eņtš ōdis.
Ä’b vȯlkstõ mä’d izād ne’i pǟgiņ kāndatõs tīedõ tī’enõd, si’z mä’d mǭ vȯolks rǟnka, kus midēgõst ä’b kazāks.
Ä’b vȯlkstõ ne mä’ddõn opātõnd jõ’vḑi tīeḑi tī’edõ, si’z mēg ve’l vȯlksmõ mõtsālizt, kis midēgõst ä’b tīedaksmõ.
A’ž ne ä’b vȯlkstõ opātõnd Jumālõn uskõ, si’z mēg ve’l paldi,n vȯlksmõ pagānõd.
A’ž ne ä’b vȯlkstõ mǭdõ grumānikīst amāl joudõl kaitsõnd, si’z mä’ddõn paldi,n ä’b vȯlks ä’b pandikši, ä’b õigizt, ä’b ka vāldiņvȯ’lmizt. se mǭ u’m pǟgiņ kāndatõn vȭrõd ro’vvõd pīkstimizt.
Bet se mǭ vȯ’ļ mä’ddõn eņtšõn ne’i ārmaz, ku sīe jõvām pierāst izā izād kāndatizt ka vaijõ, āndizt eņtš vȯņ, eņtš vie’r ja jeng.
Sīepierāst mä’ddõn u’m eņtš izāi’žḑi tie’nnõmõst ja pidāmõst nē,di mīelsõ o’vtõs.
Nēḑi mä’ddõn u’m o’vtõmõst ne’i ī’ž kui i’zzõ ja je’mmõ, si’z mä’ddõn līb jõvīst ja mēg kōgiņ jelām mǭ pǟlõ, mis Jumāl u’m mä’ddõn andõn.
Mä’ddõn u’m vȯ’lmõst ne’i ī’ž kȭlbatõb, kui vȯ’ļțõ izā izād, algõ nänt jēngõd, kis ä’b kūolõt, nǟ’gõd ä’bkȭlbatõb läpši.
Siedā mǭdõ, mis ne āt tī’enõd knaššõks ja vīļa kazātijizõks, mä’ddõn u’m ka seļļizõks pidāmõst.
Siedā mǭdõ, mis ne āt ne’i vä’ggi ārmastõnd ja kūoļimiz sǭņõ kaitsõnd, u’m ka mä’ddõn ārmastõmõst ja kaitsõmõst ne’i ī’ž kui siedā ne te’itõ.
Siedā a’mmõ u’m tīemõst ä’b set sīestõ ī’d, ku izāizād siedā āt tī’enõd, bet siedā u’m tīemõst ka mä’d eņtš jõvām pierāst.
Sīe mǭ Jumāl u’m mä’ddõn sīepierāst andõn, la’z mēg sǟ’ld sǭgõd tikkiž, mis mä’ddõn mǭ pǟlõ u’m vajāg.
Se āndab mä’ddõn ǭ’riņi ja leibõ, tīedõ ja palkõ, sõbrīdi ja armõ.
Se mēḑi kazātõb Jumāltõ kārtajiztõks ja jõvāks, siedā a’mmõ oppõm skūolsõ ja pivāskuodās.
Se mǭ pidāb i’llõ vǭļikšõ, algõ mitikš mä’ddõn võigõ tī’edõ i’ļļõ.
Vǭļikš u’m mä’ddõn a’bbõl a’mši jõ’vši ja kȭlbatõb tīeši.
Se mǭ āndab mä’d jelāmizõs je’ltõb kūožõ ja, ku kūolõm – oudõ.
Sīepierāst se mǭ u’m mä’d sūr kuo’d.
Sīe mǭ jõvāks u’m mä’d usklizist tīemõst tīedõ ja, a’ž Jumāl tǭ’b, o’vkõks kūolõmõst.
Mǟ’dlõ set, ku Jumāl u’m andõn mä’ddõn sīe mǭ, la’z sǭgõ täutõt tä’m tǭ’mi ne’i mǭ pǟlõ kui touvõs.
Se u’m Jumāl mǭ ja tikkiž, mis mä’ddõn u’m, sǟdõb Jumālõn.
Mä’ddõn kõrd līb āndamõst vastūkst i’ļ sīe, kui ūomõ Jumāl āndõkst kȭlbatõnd.
Ta kõrd kītõb jegāī’dõn mēšti: «Ma si’n u’m pand kuo’d prațțijiks ja sīe mǭ vǭļikšijiks; kui sa ūod eņtš kuotā prațțõn, kui sa ūod mǭdõ vǭļikšõn?
« – Mis si’z kītõm Izāndõn vastõ?
Tämā, kis amādõn kū’oḑštõb õigizt kū’odõ, mēši nǟb set pattõ ja pūtõkši.
Bet koņtš ve’l ūomõ tä’m kuo’d prațțijid, seņtš mä’ddõn u’m pǭlamõst tǟnda, la’z ta āndag sūrdõ izāmǭ ārmastimizt, la’z mēg võigõd tī’edõ ne’i, ku se mǭ drikšõb ja kuojābõb tä’m amā vǭļikšimiz allõ.
Si’z la’z k’illõg tienāndõks tä’mmõn kazāmõst kazāmõ.«
82. Rebbi ja kõps
Kõrd re’bbi kõpsõks kǭ’dskiņ lekštõ pi’ds riekkõ.
Re’bbi kītiz kõpsõn: »Sīnda mitikš ä’b kārta!»
― »Kis siz sīnda kārtab?» kizīz kõps.
― »Mīnda amād kārtabõd,» sūrsliz re’bbi.
»Mi’nnõn u’m pitkā tabār, ne’i amād pidābõd mīnda su’dkõks, ku ne mīnda kougõnd nǟbõd.
Sīestõ siz amād, sa nǟd, mīnda kārtabõd, bet sīnda mitikš āinagi ka ä’b.»
»Tīem sǟdimiz!» kītiz kõps.
»Ma nä’gţõb, ku mīnda umītigid ka mingi kārtab.»
Re’bbi vȯ’ļ sīekõks ī’ds nõ’vs ja ne ne teitõ sǟdimiz.
Si’z ne lekštõ kǭ’dskiņ keņžlõm.
Kõps neiz, ku tarānaigās ma’ggõbõd lambõd.
Jūondkõks ta īekiz lambõd sie’ggõ.
Ne ädāgizt ja sūrsõ irmsõ a’ilizt jegāikš eņtš pūolõ.
Kõps, sūrstõ rȭmstõ, ku ta u’m sǟdimiz vindõn, īrgiz na’grõ ja na’griz ne’i kildzizt ja seļļiz joudkõks, ku sū pōkiz kǭ’dõ kabālõ.
Sīestõ āigast siz kõpsõn u’m lǭ’igi sū.
86. Sūr sõbrā
Piškis tubās rānda kȭnkanaigās nänt āigastõd jeliz piški, o’vļi mīez ni’mkõks Ants.
Piški Ants ke’i pǟvast päuvõ lūošõdõks mie’rsõ, ku set āiga siedā āndiz.
Ta tīediz, kus pu’ggõbõd sjõvād, sūrd kalād.
Sīestõ ka piškīz Antsõn ī’dstī’d vȯ’ļ mīdõb sūŗi, lī’ebiži vimbḑi, lašīdi, sīgidi ja mūḑi sūŗi ka’ļḑi, kui ka sūŗi, lī’ebiži, mūmaks lešti, nuttõt jemāndliestādõks.
Tä’mmõn vȯ’ļ paņšõ blīvdõt ka lī’ebiži pīklešti ja kuodās vīrba pǟl sälgtõt kūjiz ikš tuoi kapīz ja aņgõrz.
Leštīst so’vvõ kuijõm piški Ants pa’ņ jemīņ sidāmiži – pitlešti; piškizt – kīļpõd ta ildīņ ētiz mie’rrõ tā’giž.
Nēgidi ta vejīz lūdõks ja kešīlõks vanād brakūd jūsõ.
Piškīz Antsõn vȯ’ļ pǟgiņ sõbrīdi, bet amā sūr sõbrā vȯ’ļ rikāz pūd koupļi Di’drõk.
Ta vȯstīz tallõ mõtsāst pū,di ja sõ’vvõ vīž nänt eņtš sūrlǭjaks mū’zõ pūolõ jarā mīmõ.
Ne’i ta jõvīst peļīz ja vȯ’ļ pidātõb mīez.
Vȯ’ļ mõtlõmõst, ku rikāz Di’drõk tuo’d pierāst ārmastiz piškīzt Antsõ, sīestõ ku sa’ggõld ī’d ke’i pišlīz Ants jūsõ ja pistīz kabātõd kūjad kalādõks tǟdõks.
A’ž set vȯ’ļ sǭdõb, DI’drõk pistīz vǟrzakuoț mȯ’lmõd tutkāmõd ka kalādõks tǟdõks ja tuoi kuodāj.
«Jõvād sõbrādõn u’m jelāmõst ja pidāmõst amā jemīņ ī’dsku’bs, ja ä’b ūo kīeldõmõst ī’dtuoizõn midāḑ, » kītiz alz Di’drõk.
Piški Ants set muidlõs danktiz pǟdõ, ja vȯ’ļ vä’ggi ukūz, ku tä’mmõn u’m ne’i jõvā sõbrā.
Set le’žgõlizt kilālizt i’zt sǭtõ umīțīgid arū siedā i’m a’žžõ, ku rikāz Di’drõk mittõ kunāgid i’z ānda piškīz Antsõn ka midēgõst vastõ, la’z kil tä’mmõn a’mmõ viļļõ vȯ’ļ i’ļ arū.
I’z või ka kītõ, ku piškīz Antsõn ī’dstī’d vȯlks lēba palā vȯnd.
Bet Ants vȯ’ļ vä’ggi vȯndzi kūldõs Di’drõk rõkkõ i sõbrād višīstiz ku’bbõ pidāmiz, ja ku sõbrān e’žmõks u’m mu’rtõmõst i’ļ eņtš sõbrā ja pie’rrõ set ī’ž i’ļ eņtš.
Ne’i piški Ants ke’i mie’rsõ kievād, sõ’vvõ, si’gži ja tä’mmõn i’z ūo mingizt ä’ddõ, ta eņtš lēba oalā pidīz.
Bet ku tu’ļ tǭla, ja sõ’vvõ ve’jmi vȯ’ļ vȯnd piški, si’z set kõrd nǟlga īrgiz tǟnda pīkstõ.
Set kõrd ta lekš ilmõ ȭ’dõgiži ma’ggõm.
Vȯ’ļ jõvīst, a’ž vȯ’ļ mingi rūš na’ggõrz ja kūja lēba nukā.
Di’drõk i’z kǟ’ tallõ Antsõ vaņțļõmõs ja ne’i Ants jelīz ikši’ggiņ.
«Ma ni ä’b ūo kōgiņ piškīz Ants jūsõ vȯnd,» Di’drõk alz tallõ kītiz eņtš naizõn.
«Mūnda rištīng tǭ’b vȱlda ikši’ggiņ ja ä’b tǭ, ku tä’m ukši vǭrštõb.
Seļļizt āt mi’n mõtkõd i sõbrād vȯ’lmiz, ja ma sieldõ tīedab, ku se ne’i u’m tuo’ž.
Ma vȯ’dlõb kievādtõ, si’z ma lǟ’b tǟnda vaņțļõm.
Si’z ta võib andõ mi’nnõn mingiz kalā.
Se tīeb tä’m vȯndzizõks.»
»Sa mu’rtõd ī’dstī’d vä’ggi i’ļ munt ro’vz,« kītiz vastõ nai, istõs lemmõs tubās pī’emdiz ra’j pǟl.
»Ne’i u’m, sa mu’rtõd vä’ggi i’ļ munt.
Ä’b või loptõ ī’d kūldõ si’n rõkkõ i’ļ jõvād sõbrād vȯ’lmiz.
Päp ka ne’i knaššõ ä’b rõkānd i’ļ sõbrād ku’bsõ pidāmiz kui sa, la’z ki’l ta jelāg mȯizõs ja pidāg piškīs suormsõ kuldizst sūormõkst.»
»Või mēg ä’b võiksmõ piškīz Ants mä’d jū’rõ kutsõ,» kītiz Di’drõk nūoŗimi pūoga.
»Ku joutõm Antsõ pīkstõb pūtõks, ta võib sīedõ pūol mi’n sandrokstõ.
Ma võib andõ tä’mmõn eņtš vālda trušā ka.»
»Mingi pūolmēļi pȯiški sa ūod!» ōŗiz Di’drõk.
»Ma sugīd ä’b tīeda, mingi jõvām u’m sǭtõ sīnda skūolõ.
Kui nǟ’dõb, sa ä’d ūo midēgõst oppõn.
Või mīnda tōvaz, ku piški Ants tulks mä’d jū’rõ ja nǟks lemḑi tu’bbõ, mä’d jõ’vvõ sīemnaigõ, sūrdõ, tǟta kaffekannõ, tsukkõrt ja tǟta i’ļdžēmḑa rīstõ, ta võiks īedõ ka’ddõks.
Bet ka’d u’m amā irmzi ažā, se võib jegāī’dtõ jõ’vvõ rištīngt jarā rikkõ.
Minā u’m tä’m jõvā sõbrā, ma vȱidab, algõ Ants sǭgõ vīdõt skūndartimizõ.
Si’z ve’l ku Ants tulks tǟnõ, ta võiks pallõ mi’n kä’dst mingiz pūnda jo’vḑi vȭlga pǟlõ, bet siedā ma ä’b või andõ.
Sõbrād vȯ’lmi u’m ikš ažā ja jo’vd āt tegīž tuoi ažā, nēḑi ä’b või sie’ggõ.
Või tōvaz, nänt sõnād tǟ’ntõksõn u’m sūr va’it: sieldõ ažā, ka ažādõn u’m sūr va’it.»
»Kui knaššõ sa mūoštad rõkāndõ!» kītiz Di’drõk nai, va’llõs kaffen jū’rõ i’ļžemḑi, »siedā kūldsõ mi’nnõn sadābõd sīlmad vi’zzõ.
Paldiņ u’m ne’i ī’ž, ne’i ku ma vȯlks lǭtõl.»
»Pǟgiņ ro’vžti tī’ebõd jõ’vvõ,» kītiz vastõ Di’drõk, »bet vä’ggi veitõ ro’vžti rõkāndõbõd jõvīst.
Sieldõ ažā, ku rõkāndõ ä’b ūo ne’i kievāmstiz ku tī’edõ.
Rõkāndõ u’m ka pīentim ažā ku tīe.» Si’z ta va’imstiz vaņțļiz eņtš piškīz pūoga pǟlõ, kīen ētiz äbī. ta ei punīzõks ja kīņḑõld īrgizt vīerõ tē lõidõ.
Siedā tä’mmõn ä’b või võttõ vigāks, ta vȯ’ļ ve’l piški.
Ku vȯ’ļ tund kievād ja piški Ants īrgiz tegīž ve’jjõ, ja tegīž set jõvvõ turskõ, sīgõzt ja laššõ kūjizt kuodās, Di’drõk kītiz eņtš naizõn, ku ta lē’ji vaņțļõm piškīzt Antsõ.
»Vȯi  tōvaz, kui jõvā sid-am si’nnõn u’m!» nutīz nai, »sa ī’dstī’d mu’rtõd i’ļ munt.
Võtā sūr vežā ka īņõ kalād pierāst!»
Di’drõk viedīz pitkād sǭpkõd jalgõ, ja sūr vežā kä’dvards, lekš Ants jū’r.
»Jõ’vvõ päuvõ ka, piški Ants!» kītiz Di’drõk.
»Jõ’vvõ päuvõ», kītiz vastõ Ants, īedsõ paikõl vȭrta paikõm, ja īrgiz mu’idlõ.
»Kui si’z si’nnõn ka tallõ lekš?» kizīz Di’drõk.
»Lekš kui ä’bkui,» kītiz Ants.
»Se u’m vä’ggi jõvīst si’n pūolstõ, ku tü’ļḑ mīnda ka vaņțļõm.
Tǭla vȯ’ļ mi’nnõn rǭz lǟlam, bet ni u’m tegīž tikkiž jõvīst, amā mu’r u’m tegīž ka’ddõn.»
»Ma tallõ sa’ggõld il si’n mõtliz ja rõkāndiz eņtš kuo’dlisõks,» kītiz Di’drõk, »kui si’nnõn eņtšõn ja kui peļļimizõks ka lǟ’b, i’ļ amā, kui sa ka jelād.»
»Se umītigid vȯ’ļ si’n pūolstõ vä’ggi jõvīst, » kītiz Ants.
»Ma jubā īrgiz kartõ, ku sa ūod mīnda jarā u’nnõn.»
»Ants, siedā ma kil si’nstõ i’z vȯ’dlõ,» kītiz Di’drõk.
»Sõbrā sõ’brõ kunāid ä’b u’n. – Kui knaššõ si’n vīmbad ja sūrd liestād kuodās kuijõbõd,» kītiz Di’drõk, pistõs pǟ kuodā uks va’izõ. 
»Mi’nnõn ī’d-tuoiz ūomõg vȯ’ļ jõvīst ka’ļḑi,» kītiz Ants, »ja se u’m mi’nnõn ka sūr vȯņ.
Ma vīb nänt tõrgõ  ja ī’d jagū ka mõtsāizānd jemāndõn ja vȯstāb eņtš lǭja tā’giž.»
»Vȯstād eņtš lǭja tǭgiž?
Või sa mīžt eņtš lǭja jarā?
Mingizt jämp a’žžõ sa ūod tī’end!»
»Se u’m tuo’ž,» kītiz Ants.
Ma vȯ’ļ pīkstõt siedā tī’emõ, – i’z ūo rǭ’dõ lēba vȯstõb.
Ne’i ma e’žmõks mīž jarā eņtš kabātkīela skēḑõd, si’z ānkarkieud ja perīzõks eņtš piškīz kievām loḑā.
Bet ma pakānd vȯstāb tikkiž tegīž tā’giž.»
»Ants.» kītiz Di’drõk, »ma āndab si’nnõn eņtš loḑā.
Se ki’l u’m rǭz murdtõt: ikš pārdaz pūtõb ja ǭd va’dmõl jūsõ āt rǭz kȭrdad irrõnd, bet ikštõz ma tä’m āndab si’nnõn.
Ma arrõb, ku si’z u’m mi’n pūolstõ kil sūr pǟgiņ si’nnõn ä’bțõt.
Ro’vz kil mõtlõbõd, ku se ä’b ūo kovālstiz ne’i eņtyš vīļa jarā ja’ggõ, bet minā ä’b ūo ne’i nǟlga.
Ma arrõb, ku e,ntš sõbrān midēgõst andõ u’m amā jõvā tīe sõbrād va’ilõ. – Ma sai eņtšõn ūd loḑā.
Ne’i nǟ, vȯ’l set sa ilmõ mu’rtõ, ma āndab si’nnõn eņtš loḑā.»
»Või mīnda tōvaz, se u’m si’n pūolstõ vä’ggi jõvīst,» kītiz piški Ants, ja sīlmad tä’m immõrgoutlimis palgsõ pāistizt vȯndzistiz.
»Ma võib siedā lo’ḑḑõ kievāmstiz parāntõ, mi’nnõn u’m ikš dēļ.»
»Dēļ!» nutīz Di’drõk, »kū’oḑõnsiedā mi’nnõn u’m vajāg mi’n sūrlǭja deņā kǭnd pierāst.
Sīen u’m sūr ouk ja ažād sǭbõd kažīzõks. kui vȯndzistiz, ku sa siedā mǟdlizt!
Võib nǟ’dõ, ku ikš jõvā tīe lūob mūḑi jõvāmidi.
Ma āndab si’nnõn eņtš loḑā ja sa ānda tegīž mi’nnõn eņtš dēļ.
Tuo’d pierāst loḑā u’m dēļstõ tõuŗim, bet sūrd sõbrād ä’b vaņțļõt sīe pǟlõ.
Pǭlaks, ānda ildīņ sīe dēļ la’z ma võigõ ve’l tämpõ ī’ž lǭja deņā kǭnd jarā parāntõ.»
»Tieutõb ažā,» kītiz piški Ants, jūokšiz ulānalā ja tȭmbiz dēļ mǭ’zõ.
»Se ä’b ūo mingi sūr,» kītiz Di’drõk, »ja ma kārtab, ku sīest ä’b īe midēgõst jemīņ pǟlõ loḑā pardõ pierāst, bet se ä’b ūo mi’n sī. – Ne’i, sa sǭd mi’n kä’dst loḑā,  ma lūotõb sa āndad mi’nnõn mingiz kalā vastõ.
Sīḑš u’m vežā, tieutõb a’ždi, sa tǟtad sīe a’igšti sǭņõ tǟdõks.»
» A’igšti sǭņõ?!» nutīz piški Ants pūolst sǭņõ ädāgõn.
Vežā vȯ’ļ vä’ggi sūr ja Ants tīediz, ku pandsõ vežā tǟdõks, ä’b īe jemīņ ka’ļḑi eņtšõn rǭ’ pierāst mīdõb, ta, vāņ, mõtliz i’ļ eņtš õ’bdizt kabātkīela skēḑõd tā’giž sǭmiz.
»Ku ma võib andõ si’nnõn eņtš loḑā, » kītiz Di’drõk, »si’z ma ä’b mõtlõ, ku se u’m je’nnõ, ki’zzõ si’n kä’dst vastõ mingiz kalā.
Ma kil tīedab, se ä’b ūo õigist va’idõ loḑāmingiz kalā vastõ.
Bet jõvā sõbrā ä’b tū’o,d eņtš jõvām pǟlõ ī’d vaņțļõ, tä’mmõn u’m ä’bțõmõst sõbrān, la’z kil eņtšõn sīest su’ggõg ka’j.»
»Mi’n ārmaz sõbrā!» nutīz piški Ants, »sa võid sǭdõ amād mi’n kalād, kui je’nnõ set mi’nnõn kuo’nnõ u’m.
Ma tǭ’b, la’z sa mi’nstõ jõvīst mõtlõg, eņtš õ’bdizt skēḑõd ma sǭb mingiz mū pǟvan tā’giž.» Ta võtīz amād eņtš kalād ja tǟtiz Di’drõk sūr vežā.
»Tēriņtš, piški Ants!» nutīz Di’drõk, ku lekš i’ļ kȭnka kuodāj dēļ i’ļ a’b ja vežā kä’ds.
Tuoiz pǟvan, pandsõ ka’ļḑi kuo’ddõ kuijõm, Ants kūliz, ku Di’drõk nutīz tǟnda.
Ildīņ ta īekiz strepīst mǭ’zõ ja rūoikiz kǭrandõl vaņțļõm, mis sǟl u’m.
Sǟl vȯ’ļ Di’drõk, sūr kuoț sǟlgas.
Kuoțšõ vȯ’ļ taptõd vā’ški. 
»Ārmaz piški Ants,» kītiz Di’drõk, »vī sīe vā’škiz Kuolkõ ja mī bǭikõd allõ jarā.»
»Või mīnda tōvaz, mi’nnõn su’ggõ tämpõ ä’b vȯlks aigõ.
Mi’nnõn kalād ve’l pī’lõbõd ilmõ rakāndõmõt ja tūlda ka u’m vaņțļõmõst tagān, algõ kalād īegõd tu’lta’bbõndõks.»
»Kui si’z, » kītiz Di’drõk,  »ma āndab si’nnõn eņtš loḑā, sīepierāst ma tǭ’b, la’z sa mīgõ vīgõ sīe vā’škiz jarā mīmõ.
A’ž sa kīeldõd, se vȯlks mi’nnõn vastõ mīeldõ.»
»Või Jumāl! alā ne’i rõkānd, »nutīz piški Ants, »ma ä’b tǭ’ mitī’dõn ka īlmas vastõ mīeldõ tī’edõ.» Ta võtīz sūr, smagā vā’škiz sälgõ ja lekš Kuolkõ.
Vȯ’ļ kīebi pǟva ja Antsõn vȯ’ļ lē’mõst pi’ds mõtsõ.
Mingiz pilgõm lǟ’nd ta jubā vȯ’ļ ne’i jarā vä’zzõn, ku vȯ’ļ istāmõst mǭ’zõ ja no’vvõmõst.
Bet ta võtīz perīz joud ja sai umīțigid Kuolkõ, kus mīž vā’škiz jõvīst jarā.
Kalād ka ve’l vȯ’ļț jarā prațțõb.
Vȯ’ļ jubā sūr ūomõg, ku ta loptīz kalādõks je’llõ.
»Tämpõ kil vȯ’ļ lǟlam pǟva,« mõtliz Ants ma’ggõm lǟ’dsõ.
»Bet mi’nnõn u’m jõvā mēļ, ku ma i’z tīe Di’drõkõn vastõ mīeldõ.
Ta umīțigid u’m mi’n amā jõvā sõbrā ja ve’l tȭitiz andõ mi’nnõn eņtš loḑā.»
Tuoiz ūoņdžõl varāld va’rrõ vȯ’ļ Di’drõk eņtš vā’škiz rǭ tagān, bet piški Ants vȯ’ļ ne’i nõŗkõn, ku ta ve’l magīz.
»Usk sa mīnda,» kītiz Di’drõk, »sa ūod vä’ggi lāška.
Tõitõs si’nnõn eņtš loḑā, ma lūotiz, ku sa pīkstõd ēņšta jemīņ tīe jū’rõ.
Lāškandimi u’m amā sūr pat.
Ma ä’b tund eņtš sõbrād va’ilõ mitī’tõ, kis ä’b vȯlks užīn.
Si’nnõn ä’b ūo võtāmõst vigāks mi’n kardizt rõkkõ. ma sugīd ä’b rõkāndõks, a’ž sa ä’d vȯlkst mi’n amā jõvā sõbrā.
Bet mingi jõvām si’z u’m sõbrāst, a’ž ä’b või tä’mmõn eņtš mõtkidi kītõ?
Mūnda võib knašīdi a’ždi  kītõ, tǭ’b mīel pie’rrõ vȱlda ja rõkāndõ, bet jõvā sõbrān kītõb ka siedā, mis ä’b ūo mīel pie’rrõ.
Tieutõb ažā, ku sīekõks ta nä’gțõb eņtš jõ’vvõ tīedõ.»
»Se mi’nnõn vä’ggi pȯdūb, » kītiz piški Ants, ȭŗõs uņīži siļmi ja eitõs kat pǟldõ jarā, »bet ma vȯ’ļ ne’i jarā vä’zzõn, ku ma mõtliz set lītiz āiga ma’ggõn.
Või sa tīedad, ku ma ne’i kūldõb līndõd lōlamizt, ne’i ku ma pūolu’nsõ ni kūliz, si’z mi’nnõn pie’rrõ lǟ’b tīe paŗīmstiz je’ddõpē’ḑõn.»
»Jõvīst u’m, vȯlkõ se ni ne’i, kītiz Di’drõk,, silāstõs piškīz Antsõn pȯskõ.
»Tu’l ja parānt mi’n āita katūks.»
Joutõm piški Ants tikīz vä’ggi mie’rrõ, kus ta set päuvõ i’z ūo vȯnd, bet ta i’z kīt Di’drõkõn midēgõst vastõ, sīestõ ku se vȯ’ļ tä’m ne’i jõvā sõbrā.
»Sa mõtlõd, se ä’b ūo mi’n pūolstõ jõvīst, a’ž ma kītõb, ku mi’nnõn ä’b ūo aigõ», ta kītiz ārga īelkõks.
»Tuo’d pierāst ne’i u’m, » kītiz Di’drõk.
»Ma mõtlõb, ku ä’b ūo je’nnõ si’n kä’dst tǭ’dõt, a’ž ve’l arrõb siedā, ku ma āndab si’nnõn eņtš loḑā.
A’ž sa ä’d tǭ’, si’z ma lǟ’b ja tīeb ī’ž.»
»Või tǭvaz, siedā set ä’b!» nutīz piški Ants ja īekiz lovāld ulzõ.
Ta ēḑiz vi’zzõ ja lekš paikõm katūkst.
»Või sa ūod jubā āita katūks parāntõn?!» nutīz Di’drõk jõvā mīelkõks.
»Katūks u’m perīst sǭņõ parāntõt, » kītiz Ants, astõs katūks pǟldõ mǭ’zõ.
»Ā!» kītiz Di’drõk.
»Se kil ä’b ūo ne’i pīentõ tīe, mingiz mū vȯlks tuoiz pierāst tī’end.»
»U’m sūr jõvām kūlõ si’n rõkkõ,» kītiz piški Ants, istõs mǭ’zõ ja eņtš igīztõ vȯnts pū’st6õs.
»Ma kil kārtab, ku mi’nnõn kunāgid ä’b lī seļļiži knašīdi mõtkidi, mingizt si’nnõn āt.»
»Kil si’nnõn ka tu’lbõd seļļizt mõtkõd, » kītiz Di’drõk, »aet pīkst ēņtšta jemīņ ažā jū’rõ.
Mingizt pǟvad pie’rrõ ma āndab si’nnõn opātõkst, mingi u’m  sõbrād vȯ’lmi.»
»Või sa tuo’d pierāst mõtlõd, ku ma võib?» kizīz piški Ants.
»Mi’nnõn kunāid ä’b ūo vȯnd kikrā mēļ i’ļ si’n, »kītiz vastõ Di’drõk.
»Bet paldiņ, ku sa ūod katūkst loptõn paikõ, si’z li kuodāj no’vvõm, sīestõ ku mūpõ ma kāimõb sīnda juba ūoņdžõl ajām mi’n lambõd mǭlõ.»
Joutõm piški Ants kārtiz sīe pǟl midēgõst vastõ kītõ.
Tuoiz ūoņdžõl varāld aigiz Di’drõk ajīz eņtš lambõd Ants kǭrandõl ja se ajīz nänt mǭlõ.
Sǟl kulīz amā pǟva jarā, ja ku ta sai kuodāj, si’z ta vȯ’ļ jarā vä’zzõn, ku ra’j pǟl istõs inīz ma’ggõm ja vīrgiz set tuoiz ūoņdžõl sūr pǟvaks.
»Ni u’m tegīž āiga mie’rrõ lǟ’dõ, » mõtliz Ants ja īrgiz ildiņ eņtš ve’jmiz ažād pānda kõrdõl. bet ta i’z sǭ midēgõst sūrdõ tī’edõ, sīestõ ku tu’ļ alz Di’drõk ja kāimiz tǟnda eņtš tīe jū’rõ ī’dstī’d pūoliņ pǟviņ.
Sīestõ piškīz Antsõn vȯ’ļ veitõ aigõ ja ta sai ǭrastiz ve’jmiz jū’r.
Bet ta mõtliz eņš mīelsõ, ku Di’drõk u’m tä’m amā jõvā sõbrā, ja lūotiz sǭdõ tä’m kä’dst loḑā, mis Ants pidīz vä’ggi jõvā tīekõks.
Ne’i piški Ants te’i ī’dõkabāl Di’drõkõn tīedõ, ja Di’drõk tegīž kiz tä’mmõn mingiži ä’bmingiži kītimiži i’ļ sõbrād vȯ’lmiz, mis Ants kēratiz i’lzõ eņtš kabātrǭntõz.
Īezõ ta ǭ’dstī’d lugīz nänt le’bbõ, nemē užīn oppiji.
Ī’d ȭ’dõn piški Ants istīz mǭzõ ē’ḑõn ǭ’jkilgs.
Ildīņ īrgiz uks tagān ikš vä’ggi globātõ.
Ullõ vȯ’ļ sūr tōvaz, kis ūlastõs mūrdiz je’llõ, sīestõ piški Ants e’žmõks mõtliz, ku tōvaz globātõb.
Bet ve’l tūoizta kõrd sai globātõõt ja ve’l kuolmõz kõrd, ne’i ku am-a je’l dõ’ržiz ja kilīz.
»Sǟl līb mingi joutõm riekmīez,» mõtliz piški Ants ja rūoikiz tī’edõ uks vāldiņ.
Sǟ’l pīliz Di’drõk luktār ī’ds ja sovā tuois kä’ds.
»ārmaz piški Ants,» ta kītiz, »mi’nnõn u’m sūr ädā.
Mi’n piški pȯiški sadīz re’ḑḑõlst mǭ’zõ ia rabīz ēņtšta vä’ggi jarā.
Ma lǟ’b ni doktār tagān, bet ta jelāb ne’i kougõn ja īe u’m ne’i pi’mdõ, āiga u’m seļļi, ku touvõ mǭkõks kīerõbõd ī’dõku’bbõ.
Mi’nnõn si’z rabāgiz mīelõ, ku vȯlks paŗīmstiz, ku sa mi’n a’zmõs lǟ’kst.
Sa tīedad, ma –andab si’nnõn eņtš loḑā.
Sieldõ ažā, ku si’z si’nnõn u’m tī’emõst mi’n pierāst ka midēgõst.»
»No ne’i,» nutīz piški Ants, ma pidāb sīe sūr o’vkõks, ku sa mīnda kāimõd.
Ma ildīņ lǟ’b.
Täpīņț set mi’nnõn eņtš luktār, īe u’m vä’ggi pi’mdõ.
Ma kārtab, ku ä’b kǭ’t riek jarā.»
»Mi’nnõn se vä’ggi pȯdūb, » kītiz Di’drõk vastõ, »set se u’m mi’n ūž luktār, ja vȯlks sūr ka’j, a’ž sīen ra’bbõks mingiz glǭz ulzõ.»
»Ä’b ūo vi’ggõ, ma lǟ’b ne’i ī’ž ilmõ luktārtõ,» kītiz piški Ants, võtīz vaigāst kǭsskõ ūoḑõrõks a’m, eņtš lem, punīz kibār, sidīz villiz ka’ggõlǭ’rõn immõr ka’ggõl ja rūoikiz je’dspēḑõn.
Kui ä’bjõvā āiga se vȯ’ļ!
Īe vȯ’ļ ne’i pi’mdõ, ku piški Ants i’z või e,ntš kätā sīlmad je’ds nǟ’dõ.
Tū,l vȯ’ļ ne’i sūr, ku pū’giz tä’m pigā jālga üǟld mǭ’zõ.
Bet ta lekš amāl joudõl, ja , pie’rrõ kuolmõ stuņḑõ lǟlamt lē’mizt, päzīz umīțigid doktār mȯizõz ja globātiz tä’m uks tagān.
»Kis sǟl u’m?» kizīz doktār, pistõn pǟ ma’gdõb tubā lä’bst ulzõ.
»Piški Ants, doktār izānd’»
»Mis sa tǭ’d, piški Ants?»
»Di’drõk piški pūoga u’m sa’ddõn re’ḑḑõlst mǭ’zõ ja ra’bbõn ēņtšta vä’ggi jarā, ja Di’drõk pǭlab, la’z tēd ildīņ tulgõd.»
»Jõvīst u’m!» kītiz doktār, pa’ņ sa’ddõltõm eņtš ibīz, viedīz pitkād sǭpkõd jalgõ, tu’ļ luktār kä’ds tubāst ulz ja ratstīz Di’drõk kuo’d pūolõ.
Piški Ants lekš jaļgi vie’ddõs tä’mmõn tagān, bet i’z pä’z doktārõn īņõz.
Sadīz sūr vī’mõ ja tōvaz īrgiz pū’gõ ī’dstī’d jemīņ.
Piški Ants i’z nǟ jemīņ, kus ta lǟ’b.
Perīzõks ta kǭ’tiz riek jarā ja tu’ļ sū’ozõ ulzõ.
Se vȯ’ļ vä’ggi irmzi kūož.
Sǟ’l vȯ’ļ pǟgiņ tõ’vḑi, drä’ggiņi ōkidi.
Ja – piški Ants lekš ka sǟ’lõ ukkõ.
Tuoiz pǟvan kǭŗapāinõd līedizt tä’m jarā upāndõn ī’dsõ seļļis ouksõ.
Kilā ro’vzt vīžtõ Ants kūolõn lejā tä’m eņtš kuodāj.
Piški Ants vȯ’ļ ne’i tundtõb, ku matūkst pǟlõ ja ka kālmad pǟlõ, ku tǟnda matīz, vȯ’ļ amā kilā.
Di’drõk pidīz ēņtšta amā le’žgõl kiršt tagān. 
»Ne’i ku minā vȯ’ļ tä’m amā jõvā sõbrā,» ta kītiz, si’z u’m sieldõ, ku mi’nnõn u’m ka vȯ’lmõst e’žmis kūožõs.
Ne’i ta ukūstiz lekš amād matūks ro’vztõn amā je’dsõ, lǭt a’m sǟlgas ja ī’dstī’d sūr kērabiz nanāǭ’rõnõks siļmšti kīņḑiļi pū’stõs.
»Mäddõn jegāī’dõn u’m piškīzt Antsõ sūr pūtõks,» kītiz kaļāj, ku amād pie’rrõ matāmõt istīzt matūkst lōda jūsõ.
»Mi’nnõn u’m amā sūr pūtõks,» kītiz Di’drõk.
Ma tǭ’ž andõ tä’mmõn eņtš vanā loḑā.
Ni ma sugīd ä’b tīeda, kus la’z sīe pangõ.
Se u’m mi’nnõn set jālgad allõ ī’d.
Se va loḑā u’m ne’i jarā arābõn, ku ma sīekõks ä’b või midēgõst tī’edõ ja ka mitī’dõn jarā mīdõ. – Ne’iī’z andõ ka ma ä’b tǭ’: ä’b või umīțigid eņtš viļļõ ne’i jarā pillõ.
Eņtš jõvā sidām pierāst rištīng võib mūnda kõrd pǟgiņ kǭ’tõ.
87. Siņņizt nīemõd
Vanāst va’nnõ, a’mni’ggõks je’dsõ e’žmizt Kūolka bǭikõ, mä’d rānda vȯ’ļ vȯnd pǟgiņ tuoistim äb ku paldīņ.
Si’z vel ä’b ūo vȯnd paļļidi jõugõ kȭnkidi, mis paldiņ katābõd a’mmõ randõ, kus midēgõst äb kazā.
Siz knaššõd nītõd ja sangdõd lī’edpū mõtsād, tǟdõd vǭ’ḑiŗi, peŗni, tǭmidi, ka’zzõnd mie’rnaigīz sǭņõ ja pū oksād, tūlsõ likkõs, ra’bbõnd vastõ lāinidi.
Pūd vȯnnõd ne’i sūrd, ku ī’dstõ āinagizõst t’õvstõ u’m sǭdõt lǭja.
Pūd allõ ka’zzõn pī’emdõ, sangdõ rõ’v ja mie’rjemā sǭtõn mie’rneitsidi kaitsõm randõ eņtš nī’emidi ūomõgõl varāld ja pǟvasidām āigal, ku ro’vžti ä’b ūo vȯnd rāndas.
Si’z mie’rneitst tunnõd nī’emõdõks mǭ pǟlõ ulzõ, ja ne nī’emõd vȯnnõd siņņizt ku mie’r ve’ž.
Siz su’ggõn, ku ikškõrd ī’d pivāpǟva ūondžõl ikš nai lǟ’nd Kūolka pūolõ agā – ne’iku kītõb – sūrst rāndast piškiz randõ maŗŗil.
Lǟ’dsõ ta nǟnd Kūolka nanā mõtsās si’ņņizt nī’emõd kaŗŗõ ja kūlõn vä’ggi knaššõ lōlamizt arūsǭmõt sõnādõks.
Ta nǟnd ka lōlajist ēņtšta tam allõ vaņkõ pāļštam.
Se u’m vȯnd nūoŗ neitst lī’ti pu’nnistrīplimi gūngaserk ja pu’nni jak sǟ’lgas, paļļõd jālgadõks, vī’rlikist kǟranizt ibūkst vāldiņ likkõnd tūlsõ.
Ikš tuoi, mie’rrõ īend paint nǟnd nāizta tu’lmõ le’žgõl, ja nuttõn tuoizõn sieldõ līvõ kīelkõks: »Grīet, Grīet, ajā nī’emõd mie’rrõ!» Mȯ’lmõd ne ra’bbõnd kuolm kõrd kädūd ī’dõku’bbõ ja nuttõnd vȭridi sõ’ņḑi.
Nī’emõd ildīņ nustõnd pǟd ilzõ ja rūoikõnd mie’rrõ, kus ka’ddõnd jarā.
Set ikš nī’emõ sīend tuoižist rǭz aigāmǭl.
Se äb ūo lǟ’nd muntkõks ī’dsku’bs mie’rrõ ja a’ilõn kū’oḑõn tuoizõ pūolõ, mõtsõ si’zzõl.
Kǭŗa neitst kil ūkšõn nī’emõn tagān, bet ä’b ūo sǭnd jemīņ kä’ddõ ja lǟ’nd ve’žžizt sīlmadõks mie’rrõ munt nī’emõdõn tagān.
Ve’l kōgiņ neitsõd pīlõnd vie’d pīnda pǟlõ, venkõs ke’žži ja danktõs pǟdõ.
Perīzõks nūzõnd ve’l jõvīst kuordõs vie’dstõ u’lzõ ja nä’gţõn mõtsā pūolõ, si’z ka’ddõnd vie’d si’zzõl jarā.
Mitikš ka nēḑi jemīņ pie’rrõ siedā äb ūo nǟnd.
Ku se nai tund mǭŗad kuoŗŗimizõst tā’giž, si’z ta lieudõn sīe mõtsõ īend nī’emõ.
Ta ä’b ūo mittõ mõtlõn ka a’jjõ siedā kuodāj, algõ kil tä’m eņtšõn nī’emõ vȯnd, bet se tund ī’ž jū’rõ, laskõn ēņtšta silāstõ.
Si’z nai pand krīzdõg nī’emõn immar ka’ggõl, ja se lǟnd tä’mmõn knaššõ īņõ kuotā sǭnõ. – Ne’i si’z si’ņņizt nī’emõd su’ggõnd ka tǟnõ kūja mǭ pǟlõ.
Ka Grīet ni’m pie’rrõ siedā tund vä’ggi mūodõ.
11. Nädīļ pǟvad
E’žžõmpǟvan rūoik set ī’d,
Si’z amā nädīļ kierdi līd.
Tūoiznapǟvan mõttõl ne’i,
Ku pǟvaks nädī,l lītiks ei.
Kuolmõndpǟvan mu’rt i’ļ sīe
La’z tī’emõt īegõ mitikš tīe.
Neļļõndpǟvan u’m se irg,
Ku rūoikõ tegīž ūdpǟl irg.
Brēḑõn mõttõl sinā ne’i:
Ikš tīepǟva set pǟlõ ei.
Pūolpǟvan u’m  rūoikõmõst,
U’m amā tīe si’n loptāmõst.
Pivāpǟvan no’vvõmõst
U’m amādõn tīe tīemizõst.
ŪŽ  TESTAMENT
MATTEUS EVANGELIUM.
1. Pǟkabal.
 Jēzus sugkazam, nim ja sindimi.
1. Rāntõz iļ Jēzus Kristus sindimiz, kis um Abraam pūogan, Dāvidõn pūoga.
2. Abraam sindtiz Izaakõ, aga Izaak sindtiz Jākobõ, aga Jākob sindtiz Jūdasõ ja täm veļidi.
3. Aga Jūdas sindtiz Faresõ ja Zarrõ Tamarõks, aga Fares sindtiz Ezromõ, aga Ezrom sindtiz Aramõ.
4. Aga Aram sindtiz Aminadabõ, aga Aminadab sindtiz Naassonõ, aga Naasson sindtiz Zalmonõ.
5. Aga Zalmon sindtiz Boasõ Rahabõks, aga Boas sindtiz Obedõ Rutõks, aga Obed sindtiz Jessõ.
6. Aga Jesse sindtiz kēņigt Dāvidõ, aga Dāvid sindtiz Zalomonõ Uria naizkõks.
7. Aga Zalomon sindtiz Roboamõ, aga Roboam sindtiz Abiõ, aga Abia sindtiz Azafõ.
8. Aga Azaf sindtiz Jozafatõ, aga Jozafat sindtiz Joramõ, aga Joram sindtiz Oziasõ.
9. Aga Ozias sindtiz Jotamõ, aga Jotam sindtiz Ahasõ, aga Ahas sindtiz Hiskiasõ.
10. Aga Hiskias sindtiz Manasõ, aga Manas sindtiz Amosõ, aga Amos sindtiz Joziõ.
11. Aga Jozia sindtiz Jehoniõ ja täm veļidi Babilon vizzõ vīmiz āigal.
12. Aga pierrõ Babilon vizzõ vīmiz aigõ Jehonia sindtiz Zalatielõ, aga Zalatiel sindtiz Tsorobabelõ.
1. Āgr. 3, 17;
13. Aga Tsorobabel sindtiz Abiudõ, aga Abiud sindtiz Eliakimõ, aga Eliakim sindtiz Asorõ.
14. Aga Asor sindtiz Zadokõ, aga Zadok sindtiz Ahimõ, aga Ahim sindtiz Eliudõ.
15. Aga Eliud sindtiz Eliezarõ, aga Eliezar sindtiz Mattanõ, aga Mattan sindtiz Jākobõ.
16. Aga Jākob sindtiz Jōzefõ, sīe Maria mīestõ, kīenst sīndiz Jēzus, nimtõt Kristus.
17. Amad sugkazamd ni Abraamst Dāvid sāņi āt nēļatuoistõn sugkazamt ja Dāvidst Babilon vizzõ vīmiz sāņi āt nēļatuoistõn sugkazamt ja Babilon vizzõ vīmizõst Kristus sāņi āt nēļatuoistõn sugkazamt.
18. Aga Jēzus Kristus sindimi voļ nei.
Ku Maria, täm jema, voļ kīldõt Jōzefõn, sai ta lieudtõt lǟlamd jālgad pǟl Pivast Vaimst jedmõl nänt kubbõ lēmist.
19. Aga Jōzef, täm mīez, õigi volds ja äb tāds tämmõn uidõ tiedõ, tāž salliz tämst jara laggõ.
20. Aga ku ta nei mõtliz entš mīels, vaņtl, ta neiz uns Jumal engõlt kis tämmõn kītiz: Jōzef, Dāvid pūoga, ala kart Mariõ, entš nāista, võttõ entš jūr; sīepierast ku se, kis täm sizal sīndiz, um Pivast Vaimst.
21. Aga tämst sīndõb pūoga, ja sinnõn līb sīen nimkõks panmõst Jēzus, sīepierast ku ta pästab entš rovvõ nänt patist.
Luk. 1, 31; 2, 21;
22. Aga ama se um suggõn sīepierast, laz sāgõ täutõt mis Izand um rõkandõn leb profet kītõs:
23. »Vaņtl, neitst sāb lǟlamõks ja tämmõn sīndõb pūoga ja tǟnda nutabõd nim pierast Emanuel, mis iļnustõt um: Jumal mädkõks.»
24. Aga ku Jōzef unst vīrgiz, ta tei nei, kui Izand engõl voļ pand tämmõn, ja ta võtiz naiz entš jūr;
25. Ja iz pan tǟnda jedmõl mikšmõ, kuņtš tämmõn sīndiz pūoga; ja paņt tämmõn nim Jēzus.
2. Pǟkabal.
 Kovald Ūomõgmāld.
Urgimi Egiptmālõ.
Herodes lapsttapami.
Jēzus tāgiž tulmi ja jelami Natsarets.
1. Aga ku Jēzus voļ sindõn Betlems Jūdeamāl, kēņig Herodes āigal, vaņtl, siz tuļt kovald Ūomõgmāld Jeruzalemõ,
2. Rõkandõs: Kus um se sindõn jūdõd Kēņig?
Sīepierast ku mēg ūom nǟnd täm touvõtǟtõ Ūomõgmāl ja ūom tund tǟnda pallõs pālam.
3. Aga ku kēņig Herodes sieda kūliz, ädagiz ta jara ja ama Jeruzalem täm īņi.
4. Ja kubbõ kutsõn amad iļļist prīestõrd ja kēratundijid rovst ta kisiz tagan nänt kädst, kus Kristus piḑim sindõm.
5. Aga ne rõkandist täm pǟl: Betlems Jūdeamāl, sīepierast ku leb profet um nei kēratõt:
Miha 5, 1;
6. »Ja sa Betlem Jūdeamāl, sa äd ūo sugid se piškimi Jūdeamā sūrizandõd vail, sīepierast ku sinst tulab vāļikšiji, kis kāitsõb min Izrael rovvõ.»
7. Siz Herodes, kutsõn kovalḑi salliz, kiziz nänt kädst aigõ, kuna touvõtēḑ voļ paistõn.
8. Ja kaimõs nēḑi Betlemõ ta rõkandiz: Ligid, kūldigid jõvist iļ laps tagan, aga ku tēg līedat tǟnda, āndagid tieutõ minnõn, laz ka ma lǟgõ tǟnda pallõs pālam.
9. Aga kūlõnd kēņigt ne lekšt jara ja vaņtl, touvõtēḑ, kīentõ ne voļt nǟnd Ūomõgmāl, lekš näntõn jeds, kuņtš ta tund ei paikõl sīezõ kūožõ, kus läpš voļ.
10. Aga nǟds touvõtǟtõ ne sait väggõ rīemlizõks sūrs rīems.
11. Ja sizzõl lǟnd jellõ ne līedist laps Mariaks, täm jemaks, ja mā jūr saddõnd ne pallõs pālist tǟnda ja vāldiņ tiend entš vīļa ne āndist tämmõn āndikši, kuldõ, vīrakõ ja mirridi.
Lr. 72, 10. 15;
12. Ja leb unnägu nõvvõ sānd, algõ ne lǟgõd tāgiž Herodes jūr, ne lekšt tūoista riekkõ tāgiž entš mālõ.
13. Aga ku ne voļt tāgiž lǟnd, vaņtl, siz Izand engõl nägţiz ēntšta uns Jōzefõn kītõs: Ilzõ nūzõn võta laps ja täm jema ja urg Egiptmālõ ja īe sīn, kuņtš ma kītõb sinnõn, sīepierast ku Herodes votšub sieda lapsta māzõ tapam.
14. Aga ta, ilzõ nūzõn, võtiz laps ja täm jema īezõ ja ūrgiz Egiptmālõ.
15. Ja voļ sǟl kuņtš Herodes jara kūoliz, laz sāgõ täutõt mis Izand um rõkandõn leb profet kītõs: »Egiptmāld ma ūob entš Puoigõ kutsõn.»
16. Ku ni Herodes neiz, ku ta voļ kovalist jara piettõt, ta sai väggõ kõzizõks ja kāimiz amad lapst māzõ tapam Betlems ja amas täm immõrkouţs, kis kād āigastlist ja nūorimõd voļt, sīe āiga pierrõ, mis ta voļ tagan kūldõn kovald kädst.
17. Nei um sānd täutõt, mis profet Jeremia um rõkandõn kītõs:
18. »Rāmas um kūltõb ēļ, itkimi ja sūr rǟkandõks, Rahel itkiz iļ entš lapst ja iz las ēntšta rīemtõm, sīepierast ku nēḑi iz ūo emiņ.»
19. Aga ku Herodes voļ kūolõn, vaņtl, siz Izand engõl nägţiz ēntšta uns Jōzefõn Egiptmāl,
20. Rõkandõs: Ilzõ nūzõn võta laps ja täm jema ja li Izrael mālõ, sīepierast ku ne āt kūolõnd, kis laps jengõ votšist.
21. Aga ilzõ nūzõn ta võtiz laps ja täm jema ja tuļ Izrael mālõ.
22. Aga kūlõn ku Arhelaus vāļikšõb Jūdeamāl entš iza Herodes azmõl, ta kārtiz sīn lǟdõ; aga leb unnägu nõvvõ sānd ta lekš Galileamā paikiž.
23. Ja tund ta jeliz jālgabs, nimtõt Natsaret, laz sāgõ täutõt, mis um rõkandtõt leb profet, ku ta sāb natsaretnikaks nuttõt.
Luk. 1, 26; 2, 39;
3. Pǟkabal.
 Kristus sāb Jāņst rištõt.
1. Aga nēši päuvši tuļ rištiji Jāņ jutlõs Jūdeamā kōgars,
2. Rõkandõs: Parantigid mīeldõ, sīepierast ku touvõd vald um ležgõl.
3. Sīepierast ku ta um se, kīenst profet Ezaia um rõkandõn kītõs: »Nutaji ēļ um kōgars: Vaļmõstigid Izandõn riekkõ, tiegid tazizõks täm takad.»
Ez. 40, 3;
4. Aga Jāņõn entšõn voļ ēḑmõz kamel kārast ja nāgi siḑim voļ immõr nimmõd tämmõn; aga āinakērkid ja mõtsa mež voļt täm tuoit.
5. Siz lekš ulzõ täm jūr Jeruzalem ja ama Jūdeamā ja ama Jordan immõrkouţ,
6. Ja kis entš patidi voļt kaibõnd, sait tämst rištõt Jordan jougs.
7. Aga ku ta neiz pǟgiņ farizejiḑi ja zadukejiḑi rištimiz jūr tulm, ta rõkandiz nänt pǟl: Ūškad sindõks, kis nägţiz täddõn urgõm tulbist kõzast?
8. Kāndagid ni jõvvõ, mīel parantimiz vīļakazzõ.
9. Ja algid mõtlõgid entš jūs kītõm: Abraam um mäd iza; ma kītõb täddõn: Jumal võib nēšti kivist Abraamõn läpši lūodõ;
Rom. 2, 28. 29; 4, 12;
10. Aga kīraz um juba pūdõn jūr pandõt ja jegaikš pū, mis äb kānda jõvvõ vīļakazzõ, sāb māzõ radļõtõt ja tullõ eitõt.
11. Ma rištub tēḑi viedkõks tāgižkīerimiz pǟl patist, aga kis pierrõ mīnda tulab, um vegim kui ma, kīen kengi kandõ ma äb ūo vertli; ta rištub tēḑi Piva Vaimkõks ja tulkõks.
Jāņ 1, 26. 27. 33;
12. Täm tūltõb läbḑi um täm käds ja ta tieb pūdõks entš rī ja viedab entš nizzõd kubbõ kīņõ, aga agand ta kitab jara äbkistantõb tulkõks.
Luk. 3, 21. 22;
13. Siz tuļ Jēzus Galileamāld Jordan aigõ Jāņ jūr, laz sāgõ tämst rištõt.
14. Aga ta kīeldiz sieda kītõs: Minnõn volks kil sinst rištõt sāmõst, ja sa tuļd min jūr.
15. Aga Jēzus vastatõs rõkandiz täm pǟl: Volgõ paldiņ nei; sīepierast ku nei um täutõmõst mäddõn ammõ õigõmt.
Siz lasiz ta tämmõn sieda volm.
16. Aga ku Jēzus voļ rištõt, astiz ta kierdõ viedst ulz ja vaņtl, siz touvõd lekšt vāldiņ, ja ta neiz Jumal Vaimõ māzõ lǟm, kui palandõkst täm pǟl tulm.
17. Ja vaņtl, ēļ touvist kītiz: Se um min ārmaz Pūoga, kīen pǟl minnõn um jõva mēļ.
p. 17, 5;
4. Pǟkabal.
 Jēzus sāb kurest kertõt, jelab Kapernaums, kutsub apostõlḑi, opatõb ja tieb tierrõks rovšti.
1. Siz Jēzus sai vīdõt Vaimst kōgarõ, laz ta sāgõ kurest kertõt.
2. Ja ku ta nēļakimdõ päuvõ ja nēļakimdõ īedõ voļ gavvõn, ta tāž pierrõ sīedõ.
3. Ja kērtaji, tund, rõkandiz täm pǟl: Až sa ūod Jumal Pūoga, siz kīt laz ne kivid sāgõd lēbaks.
4. Aga vastatõs ta rõkandiz: Um kēratõt: »Rišting äb jela lēbast īd, aga jegaīdst sõnast, mis Jumal sūst ulzõ tulab.»
5. Siz kure võtiz tǟnda entšõn īņi pivvõ jālgabõ ja paņ tām pivakuoda katuks kuļ pǟl
6. Ja rõkandiz täm pǟl: Až sa ūod Jumal Pūoga, ēta ēntšta māzõ, sīepierast ku um kēratõt: »Ta entš engõldõn panab iļ sin, ja ne kāndabõd sīnda kädud pǟl, algõ sa rabbõg entš jalgõ vastõ kivvõ.»
7. Jēzus rõkandiz täm pǟl: Tegiž um kēratõt: »Sinnõn äb ūo Izandt entš Jumalt kērtamõst.»
8. Kure vīž tǟnda tegiž väggõ kuordiz mäg pǟl ja nägţiz tämmõn amḑi māīlma valdidi ja nänt ouvõ
9. Ja rõkandiz täm pǟl: Ama sīe ma āndab sinnõn, až sa māzõ eitõs mīnda pallõs pālad.
10. Siz Jēzus rõkandiz täm pǟl: Li jara, sātan, sīepierast ku um kēratõt: »Sinnõn um Izandt entš Jumalt pallõs pālamõst ja tämmõn īdõn palkõmõst.»
11. Siz kure jetiz tǟnda ja vaņtl, engõld tuļt täm jūr ja palkist tämmõn.
Jāņ 1, 51;
12. Aga kūlõn, ku Jāņ voļ vizzõ pandõt, ta lekš Galileamālõ.
13. Ja Natsaretõ jettõn ta lekš ja jeliz miernaigizõs Kapernaums, Zebulon ja Naftali mād eža pǟl;
14. Laz sāgõ täutõt, mis leb profet Ezaia um rõkandtõt, kis kītõb:
15. Zebulon mā ja Naftali mā, rānda riekaigas, tūolapūol Jordant, pagand Galileamā,
16. Rovz, kis pimdõms istiz, neiz sūrdõ sieldõmt, ja näntõn, kis istist kūolõm māl ja vils, um sieldõm kargõn.
17. Sīest āigast Jēzus īrgiz jutlõ ja kītõ Parantigid mīeldõ sīepierast ku touvõd vald um ležgõl jūrõ tund.
18. Aga ku Jēzus Galileamā miernaigas kei, ta neiz kakš veļļõ, Sīmonõ, nimtõt Petrus, ja Andreasõ, täm veļļõ, võrgidi mierrõ ētam, sīepierast ku ne voļt kalamied,
19. Ja rõkandiz nänt pǟl: Tulgid minnõn tagan ja ma tieb tēḑi rov vejjijidõks.
p. 13, 47;
20. Aga ne, ildīņ, jettõnd võrgõd, keit tämmõn tagan.
21. Ja sǟld lǟds ta neiz tūoista kakš veļļõ, Jākobõ, Tsebedeus puoigõ ja Jāņõ, täm veļļõ, entš izaks Tsebedeusõks lājas entš võrgidi paikõm; ja ta kutsiz nēḑi.
22. Aga ne, ildīņ jettõnd lāja ja entš iza, keit tämmõn tagan.
23. Ja ta kei leb ama Galileamā, opatõs nänt zinagogis, tieutõs evangeliumõ iļ vald ja parantõs jegaītõ tebbõ ja jegaītõ rujjõ rov vail.
Mark. 1, 39;
Luk. 4, 15. 44;
24. Ja tämst lekš tieut iļ ama Zīriamā, ja ne tuoit täm jūr jegaītõ, kīen voļ mingi viga mingist tebst ja kis leb puoddimiz kāndatist, äbjõvast vājastidi ja kūtebliži ja lūdtebliži, ja ta tei nänt tierrõks.
25. Ja pǟgiņ, rovšti kei tämmõn tagan Galileamāld ja Kimjālgabmāld ja Jeruzalemst ja Jūdeamāld ja tūolapūoldõ Jordant.
Mark. 3, 7. 8;
5. Pǟkabal.
 Kristus mägjutlõks.
1. Aga ku ta neiz rovšti, astiz ta īd mäg pǟl, ja ku ta voļ māzõ istõn, tuļt täm oppijid täm jūr.
2. Ja ta tei entš sū vāldiņ ja opatiz nēḑi rõkandõs:
3. Pivalist āt vaims joutõmd, sīepierast ku nänt jaggõks um touvõd vald.
4. Pivalist āt muraglist, sīepierast ku ne sābõd rīemtõt.
Lr. 126, 5;
Ez. 61, 2;
5. Pivalist āt louglist, sīepierast ku ne sābõd mā entšõn.
6. Pivalist āt, kis õigõm tagan ajabõd nei kui sīemiz ja jūomiz tagan, sīepierast ku ne sābõd täutõt.
7. Pivalist āt alastlist, sīepierast ku ne sābõd alastõt.
8. Pivalist āt, kīendõn āt pūdõd sidamd, sīepierast ku ne nǟbõd Jumalt.
9. Pivalist āt arm pidajid, sīepierast ku ne sābõd nuttõt Jumal lapstõks.
10. Pivalist āt, kis õigõm pierast sābõd vājastõt, sīepierast ku näntõn um touvõd vald.
11. Pivalist ūot tēg, až tēg min pierast sāt suoimdõt ja vājastõt ja ammõ tiggõ iļ täd rõkandõbõd piettõs.
12. Volgid rīemlist ja väggõ rīemlist, sīepierast ku täd pālka um sūr touvis; neiīž ne āt vājastõnd profetidi, kis āt vonnõd jedmõl tēḑi.
Jāk. 5, 10;
13. Tēg ūot mā sūol; až ni sūol sāb tūimaks, missõks laz ta sāgõ sūolizõks?
Ta äb kõlb mūzõ kuogid, ku um ulzõ eitõb ja rovšti jara temptõb.
Mark. 9, 50;
14. Tēg ūot māīlma sieldõm.
Jālgab, mis um mäg pǟl, äb või vōlda salatõt.
15. Mitikš äb alt kīnḑõl palam ja panab täm vaka ala aga kīnḑõljalgõ, ja ta pāistab amadõn, kis āt tubas.
16. Täd sieldõm laz pāistag neiīž rov vail, laz ne nǟgõd täd jõvḑi tīeḑi, ja ne ouvõstõbõd täd Izzõ, kis um touvis.
17. Algid mõtlõgid, ku ma ūob tund jara ētam pandõkst opatõks ja profetõd; ma äb ūo tund jara ētam, aga täutõm.
p. 3, 15;
18. Sīepierast ma kītõb täddõn tuodlist: Kuņtš touvõz ja mā kaddõm lǟbõd, äb lǟ kaddõm pandõkst opatõksõst äb ikš kēratēḑ, äb ikš kēra tutkam, kuņtš ama līb suggõn.
19. Kis siz ni ētab jara īd nēšti ama piškižist pandõkšist ja opatõb nei rovšti, sāb ama piškizõks nuttõt touvõd valds; aga kis sieda tieb ja opatõb, se sāb sūrõks nuttõt touvõd valds.
20. Sīepierast ma kītõb täddõn: Až täd õigõm äb ūo parim kui kēratundijidõn ja farizejõdõn, tēg ät sāt touvõd valdõ.
21. Tēg ūot kūlõnd, ku vanad pǟl um rõkandtõt: Ala tapa; aga kis māzõ tapab, um sīli kuod pierast.
22. Aga ma kītõb täddõn: Jegaikš, kis kõzzõ pidab entš veļ pǟl, um sīli kuod pierast; aga kis entš veļ pǟl kītõb: Raka, um sīli nõvkuod pierast; aga kis kītõb: Jämp, um sīli eļ tuļ pierast.
23. Sīepierast, ku sa tūod entš and āltar pǟlõ ja sǟl sinnõn rabagõb mīelo, ku sin veļļõn um midagid sin vastõ,
24. Siz jeta entš and sīn āltar jeddõ ja li jedmõl jara lieppõm entš veļkõks ja siz tund tūo entš and.
25. Vol jõvamēļi entš vastuksnika vastõ piga, kuņtš sa ūod tämkõks vel riek pǟl, algõ vastuksnika sāgõ sīnda kuodkāndajiz käddõ āndam ja kuodkāndaji sulizõn ja sa vizakuoddõ pandõt.
p. 6, 14. 15; 18, 35;
26. Tuodlist ma kītõb sinnõn: Sa äd päz sǟld jedmõl ulzõ, kuņtš sa līd periz pīentiz rā jara tazantõn.
27. Tēg ūot kūlõnd, ku um kītõt: Ala rik abjelamist;
28. Aga ma kītõb täddõn, ku jegaikš, kis naiz pǟl vaņtlõb tǟnda imustõs, um juba entš sidams tämkõks abjelamist rikkõn.
29. Aga až sin jõva sīlma sīnda pattõ viedab, kīsk täm ulzõ ja visk entš jūst jara; sīepierast ku um parim sin pierast, až ikš sin nipstist kaddõm lǟb, äb ku ama sin leja sāb eļļõ eitõt.
p. 18, 8. 9;
Mark. 9, 43. 47;
30. Ja až sin jõva kež sīnda pattõ viedab, visk täm jara, raḑlõn entš jūst jara; sīepierast ku um parim sin pierast, ku ikš sin nipstist kadub, äb ku ama sin leja eļļõ lǟb.
31. Aga um kītõt: Kis entš naizõst lagub, sīen um tämmõn laggimiz rāntõ āndamõst.
32. Aga ma kītõb täddõn: Jegaikš, kis entš naizõst lagub ilm puortimiz sīdõ, tieb, ku ta abjelamist rikub, ja kis laggõnt võtab naizõks, rikub abjelamist.
33. Tegiž tēg ūot kūlõnd, ku vanad pǟl um rõkandtõt: Ala vānast äbõigist, aga pida Izand jeds entš vānastõks.
34. Aga ma kītõb täddõn: Algid vānastigid mittõ suggõ;
äb touvõ jūs, sīepierast ku ta um Jumal ouv-istim;
p. 23, 16—22;
Ez. 66, 1;
35. Äb mā jūs, sīepierast ku ta um täm jālgad jālgadalli;
äb Jeruzalem jūs, sīepierast ku ta um sūr kēņig jālgab.
36. Ala vānast ka entš pǟ jūs, sīepierast ku sa äd sȭita mitīd ibuks äb vāldaks äb mustaks tiedõ.
37. Aga täd rõk volgõ: Nä, nä;
äb, äb; aga mis um iļ sīe, um äbjõvast.
2 Kor. 1, 17;
38. Tēg ūot kūlõnd, ku um kītõt: Sīlma vastõ silmõ ja āmbaz vastõ āmbast.
39. Aga ma kītõb täddõn: Algid pangid vastõ äbjõvan, ja až mingi sinnõn rabub iļ jõva puosk, siz kīer tämmõn ka tuoiz vastõ;
40. Ja až mingi tāb sinkõks kuod jeddõ lǟdõ ja sin am võttõ, jeta tämmõn ka pēļiz am.
41. Ja až mingi sīnda īd piļgõm ajab, li tämkõks kakš.
42. Ānda sīen, kis sīnda pālab, ja ala kīer ēntšta sīest jara, kis sin kädst tāb täpiņtõ.
43. Tēg ūot kūlõnd, ku um kītõt: Ārmast entš ležglist ja gint entš vijanikkõ.
44. Aga ma kītõb täddõn: Ārmastigid entš vijanikidi ja pālagid Jumalt iļ nänt, kis tēḑi vājastõbõd.
2 Moz. 23, 4. 5;
Rom. 12, 14. 20;
Luk. 23, 34;
45. Laz tēg võigõd sādõ entš Iza lapstõks, kis um touvis, sīepierast ku ta panab entš pǟvan kargõm iļ äbjõvad ja jõvad ja vīmõn sadam iļ õigist ja äbõigist.
46. Až tēg ārmastõt nēḑi, kis tēḑi ārmastõbõd, mis pālka tulab täddõn?
Kas mūitanikad ka sieda äb tiet?
47. Ja až tēg entš veļid vastõ īd ūot lipsnad, mis tǟdzist tēg tiet?
Kas pagand ka sieda äb tiet?
48. Volgid siz täudlist, nei kui täd touvili Iza um täudli.
6. Pǟkabal.
 Kui um tiemōst jõvḑi tīeḑi, laz ne voigõd Jumalõn mīelpierast.
1. Aga pangid tǟdõl, ku tēg sāņtõdõn āndat, ku tēg ät tiet sieda rovz jeds, laz ne nǟgõd sieda, muitiz täddõn äb ūo mittõ mingist palkõ täd Iza jūs touvis.
2. Sīepierast, až sa ni sāņtõdõn āndad, ala pan pūgõm līlidi entš jeds, kui sūrlist sieda tiebõd zinagogis ja īelõd pǟl, laz sāgõd rovšti ouvõstõt; tuodlist ma kītõb täddõn: Näntõn um juba pālka käds.
3. Aga ku sa sāņtõdõn āndad, algõ sin kura kež tīedag, mis sin jõva kež tieb.
 p. 25, 37—40;
4. Nei ku sin āndami sāņtõdõn īeb salaks, ja sin Iza, kis sallõ nǟb, maksab sinnõn jara.
5. Ja ku sa Jumalt pālad, ala vol kui ne sūrlist, kis ārmastõbõd Jumalt pallõ pīlos zinagogis ja īelõd nūrkad pǟl, laz ne sāgõd rovšti nǟdõt.
Tuodlist ma kītõb täddõn: Näntõn um juba nänt pālka käds.
6. Aga ku sa Jumalt pālad, siz li entš kāmarõ ja pan uks vizzõ ja pāla entš Izzõ, kis um salas, ja sin Iza, kis salas nǟb, maksab sinnõn jara.
7. Aga algid tarikšigid Jumalt pallõs kui pagand, kis mõtlõbõd, ku ne sīepierast kūldtõt sābõd, ku pǟgiņ sõnḑi tiebõd.
8. Algid sāgid siz näntkõks ītizõks, sīepierast ku täd Iza tīedab, mis täddõn um vajag, jedmõl kui tēg tǟnda pālat.
9. Täddõn um ni nei Jumalt pālamõst: Mäd Iza touvis, sāgõ pivastõt sin nim;
10. Tulgõ sin vald; sin tāmi suggõg kui touvõs ka mā pǟl;
 p. 7, 21;
11. Mäd päuvlist leibõ ānda mäddõn tämpõ;
12. Ja ānda andõks mäddõn mäd vȭlgad, kui ka mēg andõks āndam entš vȭlganikadõn;
13. Ja ala vī mēḑi kērtamizõ, aga pästa mēḑi äbjõvast.
Sīest sinnõn um vald ja joud ja ouv igani.
Amen.
14. Sīepierast ku, až tēg rovstõn andõks āndat nänt vigad, āndab andõks ka täddõn täd touvili Iza.
15. Aga až tēg andõks ät āndat rovstõn, äb ānda andõks täd vigad ka täd Iza.
16. Aga ku tēg gavvõt, algid sāgid, kui ne sūrlist, grinaks; ne nägţõbõd sīepierast entš tieggõ, laz nägţõgõd rovstõn, ku ne gavvõbõd.
Tuodlist ma kītõb täddõn: Näntõn um juba nänt pālka käds.
17. Aga ku sa gavud, siz vȭida entš pǟdõ ja piez entš tieggõ,
18. Algõ sa nägţõg rovstõn, ku sa gavud, aga entš Izan, kis um salas, ja sin Iza, kis nǟb sallõ, maksab jara sinnõn.
19. Algid kuoŗŗigid entšõn viļļõ mā pǟl, kus kuoi ja rūost tǟnda rikub ja kus salajd täm tagan kōvabõd ja salandõbõd.
20. Aga kuoŗŗigid entšõn viļļõ touvõs, kus tǟnda äb kuoi äb rūost äb rik ja kus salajd täm tagan äb kōvat äb ka salandõt.
 p. 19, 21;
Luk. 12, 33. 34;
21. Sīepierast ku, kus täd vīļa um, sǟl um ka täd sidam.
22. Sīlma um leja kīnḑõl; až ni sin sīlma um tierabi, um ama sin leja sieldi;
23. Aga až sin sīlma um tigli, um ama sin leja pimdi.
Až ni sieldõm, mis sins um, um pimdõm, kui sūr um pimdõm?
24. Mitikš äb või palkõ kād izandõn, sīepierast ku ta või ītõ gintõb ja tūoista ārmastõb, või ka īd jūr akub ja tūoista äb pan tǟdõl; tēg ät võit palkõ Jumalõn ja mammonõn.
25. Sīepierast ma kītõb täddõn: Algid murtigid entš jeng pierast, mis tēg sīet või mis tēg jūot, äb ka entš leja pierast, missõks tēg ēntšta ēḑtõt; kas jeng äb ūo emiņ kui tuoit ja leja emiņ kui ēḑmõz?
 Fil. 4, 6; 1 Ptr. 5, 7; 1 Tim. 6, 6;
26. Vaņtligid touvõ līndõd pǟl, ku äb ne kīlat, äb ne nītõt, äb ne kīņiz pant, ja täd touvõ Iza tūoitab nēḑi; kas tēg ät ūot pǟgiņ muitist kui ne?
27. Aga kis tēšti võib iļ sīe murtõs entš kazamõn īd kīndõr jūrõ pānda?
28. Ja mis tēg murtõt ēḑmõ pierast?
Pangid tǟdõl nurm puţkidi, kui ne kazabõd;
äb ne tīedõ tiet, äb ne ka vērbikšõt.
29. Aga ma kītõb täddõn, ku Zalomon amas entš ouvõs äb ūo vond nei ēḑõn kui ikš nēšti.
30. Aga až Jumal nei ēḑtõb nurm ainõ, mis tämpõ um ja mūpõ sāb ājõ eitõt, kas siz äb pǟgiņ emiņ tēḑi, nõddõrusklist?
31. Algid siz murtigid rõkandõs: Mis mēg sīem?
Või mis mēg jūom?
Või mis mēg ēḑõm?
32. Kil pagand nõvtõbõd ama sīe tagan, aga täd touvili Iza tīedab, ku täddõn um vajag sieda ammõ.
33. Aga nõvtigid ežmõks täm vald ja õigõm tagan, ja täddõn sāb andtõt se ama.
 Rom. 14, 17; 1 Kēņ. 3, 13. 14;
34. Algid murtigid siz iļ mūpiz pǟva, sīepierast ku mūpi pǟva īž iļ entš murtõb; jega pǟvan um kil entš murstõ.
7. Pǟkabal.
 Kristus mägjutlõks lopandõks.
Mis kīeldõb sādõ pivalizõks.
1. Algid kāndagid kuodõ, algõ iļ täd sāgõ kuod kandtõt.
2. Sīepierast ku, kui tēg kuodõ kāndat, nei sāb iļ täd kuod kandtõt, ja mingiz āigaks tēg āigõt, sāb täddõn aigdõt.
3. Aga mis sa nǟd pīrgalt entš veļ sīlmas, aga äd pan tǟdõl baļkõ entš sīlmas.
4. Aga kui sa rõkandõd entš veļ pǟl: Las, ma viedab ulzõ pīrgal sin sīlmast, ja vaņtl, sin sīlmas um baļk.
5. Sūrli, vieda jedmõl ulzõ baļk entš sīlmast ja vaņtl siz ulzõ sādõ pīrgal entš veļ sīlmast.
6. Algid āndagid pivamt piņidõn ja algid ētagid entš pērlõd sigadõn jeddõ, laz ne nēḑi entš jālgadõks jara tempõgõd, ja immõr kīerõnd ne kīskõbõd tēḑi jara.
7. Pālagid ja täddõn sāb andtõt; votšigid ja tēg līedat; rabbigid ja täddõn sāb vāldiņ tiedõt;
 Mark. 11, 24;
Luk. 11, 5—13;
8. Sīepierast ku jegaikš, kis pālab, sāb, ja kis votšub, līedab, ja rabbijizõn sāb vāldiņ tiedõt.
9. Kis kil um tēšti seļļi rišting, kis, ku täm pūoga leibõ pālab, tämmõn kiv āndaks?
10. Ja až ta kallõ pālab, tämmõn ūška āndaks?
11. Až siz ni tēg, kis tiglist ūot, mūoštat jõvḑi āndidi andõ entš lapstõn, kuijen emiņ āndab täd Iza, kis um touvis, jõvamt näntõn, kis tǟnda pālabõd?
12. Ammõ ni, mis tēg tāt, laz rovz täddõn tiegõd, neiīž tiegid ka näntõn, sīepierast ku se um pandõkst opatõks ja profetõd.
 p. 22, 39. 40;
13. Ligid sizzõl leb ādist vǟrõd; sīepierast ku vǟrõd āt laigad ja riek um sūr, kis ukkõ vīb, ja pǟgiņ um nēḑi, kis leb nänt sizzõl lǟbõd;
14. Sīepierast ku vǟrõd āt ādist ja riek um kitsaz, mis jelamizõ vīb, ja veitõ um nēḑi, kis nēḑi līedabõd.
 p. 19, 24;
15. Vōidagid ēntšta lȭigaprofetist, kis täd jūr tulbõd lambõd ēḑmis, aga sizald āt mūrdajid sudud.
 p. 24, 4;
16. Nänt vīļakazzõst um täddõn nēḑi tundõmõst.
Kas võib vīnõmāridi kuoŗŗõ ērškist ja vīgõmāridi dadžist?
 Gal. 5, 19—22;
17. Neiīž kāndab jegaikš jõva pū jõvvõ vīļakazzõ, aga märgõn pū kāndab äbjõvvõ vīļakazzõ.
18. Jõva pū äb või äbjõvḑi vīļakazidi kandõ, aga märgõn pū kāndab äbjõvvõ vīļakazzõ.
19. Jegaikš pū, kis äb kānda jõvvõ vīļakazzõ, sāb māzõ raḑlõtõt ja tullõ eitõt.
 p. 3, 10;
20. Sīepierast um nänt vīļakazzõst täddõn nēḑi tundõmõst.
21. Äb amad, kis min pǟl kītõbõd: Izand, Izand, äb lǟt sizzõl touvõd valdõ, aga kis tiebõd min Iza tāmiz pierrõ, kis um touvis.
 Rom. 2, 13;
22. Sīe pǟvan rõkandõbõd pǟgiņd min pǟl: Izand, Izand, kas mēg äb ūom sin nims jeddõpēḑin kītõnd ja sin nims kuŗḑi ulzõ ajjõnd ja sin nims pǟgiņ vegiži tīeḑi tiend?
23. Ja siz ma kītõb näntõn: Ma äb ūo tēḑi mittõ kunagist tundõn, ligid min jūst jara, tēg tigliz tīe tējid.
24. Siz ni jegaītõ, kis min sõņḑi kūlõb ja nei tieb, ma pidab ītizõks koval miekõks, kis entš jel um kivmäg pǟl nustõn.
25. Ja sūr vīmõ sad tuļ māzõ, ja vied õvad tuļt, ja tūld pūgist ja pieksist pids sieda jellõ, ja ta iz sada immõr, sīepierast ku ta voļ kivmäg pǟl tiedõt.
26. Ja jegaītõ, kis nēḑi min sõņḑi kūlõb ja äb tie nänt pierrõ, ma pidab ītizõks loļ miekõks, kis entš jel um jõvgõ pǟl nustõn.
27. Ja sūr vīmõ sad tuļ māzõ, ja vied õvad tuļt, ja tūld pūgist ja pieksist pids sieda jellõ, ja ta sadiz immõr, ja täm sadami voļ sūr.
28. Ja sugiz, ku Jēzus voļ nänt sõnad loptõn, ku rovz imlist iļ täm opatõks;
 Mark. 1, 22;
29. Sīepierast ku ta opatiz nēḑi nei kui se, kīen käds um võimi, ja äb nei kui nänt kēratundijid.
8. Pǟkabal.
 Kristus imtīed, ama emiņ sīelapūol jarrõ.
1. Aga ku ta voļ mägst māzõ astõn, kei tämmõn tagan pǟgiņ rovšti.
2. Ja vaņtl, ikš sūrtebli, jūrõ tund, pallõs pāliz tǟnda rõkandõs: Izand, až sa tād, sa võid min pūdizõks tiedõ.
3. Ja käta vientõn ta pūtiz tämmõn jūr kītõs: Ma tāb, sā pūdizõks.
Ja täma sai sūrtebst pūdizõks.
4. Ja Jēzus rõkandiz täm pǟl: Pan tǟdõl, ku sa mitīdõn äd kīt, aga li ēntšta nägţõm prīestõrõn ja oppõrt and, mis Mōzus um pand, tapartimizõks iļ nänt.
 p. 9, 30;
Mark. 7, 36;
5. Aga ku ta lekš sizzõl Kapernaumõ, tuļ täm jūr ikš suodamied pēļi tǟnda pallõs;
6. Ja ta rõkandiz: Min pālkali magub kuonnõ lūdpuoddimizõks sūrs vājas.
7. Ta kītiz tämmõn: Ma lǟb tiem tǟnda tierrõks.
8. Aga suodamied pēļi rõkandiz vastatõs: Izand, ma äb ūo vertli sieda, ku sa tulad min katuks ala; aga kīt īd sõna, ja min pālkali sāb tierrõks;
9. Sīepierast ku ka ma ūob rišting vāļikštõks al, min al āt suodamied ja ma kītõb tämmõn: Li! ja ta lǟb, ja tuoizõn: Tul! ja ta tulab, ja entš pālkalizõn: Tie sieda! ja ta tieb.
10. Aga Jēzus, sieda kūlõs, imliz ja rõkandiz nänt pǟl, kis tämmõn tagan keit: Tuodlist ma kītõb täddõn, ku ma Izraels äb ūo lieudõn seļļiz usk.
11. Aga ma kītõb täddõn: Pǟgiņ tulbõd ūomõgpūold ja ȭdõgpūold ja istabõd touvõd valds Abraamõks, Izaakõks ja Jākobõks.
 Ez. 49, 12;
12. Aga vald lapst sābõd ulzõ liktõt perizõ pimdõmõ, kus līb räukimi ja ambõd kīerimi.
13. Ja Jēzus rõkandiz suodamied pēļiz pǟl: Li; kui sa ūod uskõn, līgõ sinnõn; ja pālkali sai tierrõks sīes entš stuņds.
14. Ja Jēzus, lǟnd Petrus kuoddõ, neiz ku täm naizjema magiz palabtebkõks.
15. Ja ta akiz vizzõ täm käd, ja palabteb lagiz tämst, ja ta nūziz ilzõ ja pālkiz tämmõn.
16. Aga ku ȭdõg tuļ, tuoit ne täm jūr pǟgiņ seļļiži, kis äbjõvast Vaimst sait vājastõt, ja ta ajiz vaimõd ulzõ leb sõna ja tei tierrõks amad rovz,
17. Laz sāgõ täutõt, mis profet Ezaia um rõkandõn, kis kītõb: »Täma um mäd rujad entš pǟl võttõn ja tebidi kandõn.»
18. Aga ku Jēzus neiz pǟgiņ rovšti entš immõr volm, ta paņ ēntšta tūolapūolõ iļnustam.
 Mark. 4, 35;
19. Ja ikš kēratundiji, tund täm jūr, rõkandiz täm pǟl: Opatiji, ma kǟb sinnõn tagan, kussīn īd sa lǟd.
20. Ja Jēzus kītiz tämmõn: Rebbistõn āt ōkõd ja touvõ līndõdõn piezad, aga Rišting Pūogan äb ūo, kus pǟdõ pānda.
21. Aga ikš mū oppijist rõkandiz täm pǟl: Ānda lubbõ minnõn jedmõl lǟdõ entš iza jara matam.
22. Aga Jēzus kītiz tämmõn: Kǟ minnõn tagan, ja laz kūolõnd entš kūolinḑi matagõd.
23. Ja ku ta astiz laijõ, keit täm oppijid tämmõn tagan.
24. Ja vaņtl, sūr tōvaz sugiz mier pǟl, nei ku lāja sai lainist kattõt; aga täma magiz.
25. Ja tund ne virgtist tǟnda rõkandõs: Izand, äbţ, mēg lǟm ukkõ!
26. Ja ta kītiz näntõn: Mikšpierast tēg ūot ārgad, nõddõrusklist?
Siz ilzõ nūzõn ta ädagtiz lainõd ja mier paikõl, ja ta ei väggõ vagaks.
27. Aga rovz imlist rõkandõs: Kis ta um seļļi, ku lainõd ja mier tämmõn kūldzist āt?
28. Ja ku ta tuļ tūolapūolõ, Gadarenõd mālõ, tuļt tämmõn vastõ kakš äbjõvast vaimst vājastõt; ne tuļt kālmist, väggõ kõzzist, nei ku mitikš iz või sieda riekkõ kǟdõ.
29. Ja vaņtl, ne ōrist rõkandõs: Mis mäddõn um sinkõks, Jumal Pūoga?
Kas sa ūod tund mēḑi jedmõl aigõ vājastõm?
30. Aga kougõn nēšti sei sūr sigad bara.
31. Aga äbjõvad vaimõd pālist tǟnda rõkandõs: Až sa mäd ulzõ ajad, ānda lubbõ mäddõn sigad kaŗŗõ lǟdõ.
32. Ja ta kītiz näntõn: Ligid.
Aga ne ulzõ lǟnd lekšt sigad sizzõl; ja vaņtl, ama bara ailiz kūolta pǟld mierrõ ja lekš vied sizal ukkõ.
33. Ja kāŗapainõd ūrgist ja tund jālgabõ ne kītist ammõ ja iļ nänt äbjõvast vaimst vājastõt.
34. Ja vaņtl, ama jālgab lekš ulzõ Jēzusõn vastõ, ja ku ne tǟnda neist, pālist ne, laz ta lǟgõ nänt immõrkouţst jara.
9. Pǟkabal.
 Kristus imtīed pierrõ kuodai tulmist.
1. Ja laijõ astõn ta tuļ iļļõ ja tuļ entš jālgabõ.
2. Ja vaņtl, ne tuoit täm jūr lūdtebliz, kis lova pǟl magiz; ja ku Jēzus neiz nänt uskõ, ta rõkandiz lūdtebliz pǟl: Vol julgi, min pūoga, sin patud āt andõks andtõt.
3. Ja vaņtl, mingist kēratundijid rõkandist entš vail: Ta suoimõb Jumalt.
4. Ja Jēzus nänt mõtkidi nǟds rõkandiz: Mikšpierast tēg mõtlõt äbjõvvõ entš sidamis?
 p. 12, 25;
5. Sīepierast ku mis um kievamim kītõ: Sin patud āt andõks andtõt, või kītõ: Nūz ilzõ ja kǟ?
6. Aga laz tēg tīedagõd, ku Rišting Pūogan um võimi mā pǟl patud andõks andõ, siz ta kītõb lūdtebliz pǟl: Nūz ilzõ, võta entš lova ja li entš kuodai.
7. Ja ta, ilzõ nūzõn, lekš entš kuodai.
8. Aga rovz sieda nǟds imlist ja ouvõstist Jumalt, kis seļļiz võimiz um rovstõn andõn.
9. Ja ku Jēzus sǟld jara lekš, neiz ta rištingt mūita jūs istam, nimtõt Matteus, ja ta kītiz tämmõn: Kǟ minnõn tagan!
Ja ilzõ nūzõn ta kei tämmõn tagan.
10. Ja sugiz, ku ta täm kuodas lōda jūs istiz, ja vaņtl, siz tuļ pǟgiņ mūitanikidi ja patliži ja istist Jēzusõks ja täm oppijidõks kubs lōda jūs.
11. Ja farizejõd sieda nǟds rõkandist täm oppijid pǟl: Mikšpierast täd opatiji sīeb kubs mūitanikadõks ja patlistõks?
12. Aga sieda kūlõs rõkandiz ta nänt pǟl: Tierrõdõn äb ūo arštõ vajag aga rujadõn.
13. Aga ligid ja oppigid mis se um: Minnõn mīeldõb alastõm ja äb oppõr; sīepierast ku ma äb ūo tund kutsõm õigiži, aga patliži.
14. Siz tuļt Jāņ oppijid täm jūr ja rõkandist: Mikšpierast siz mēg ja farizejõd gavvõm, ja sin oppijid äb gavvõt?
15. Ja Jēzus rõkandiz nänt pǟl: Kas kāzgnikad võibõd muraglist vōlda, kuņtš brūtgana um nänt vail?
Aga tulbõd pǟvad, ku brūtgana sāb nēšti jara võttõt, ja siz ne gavvõbõd.
16. Aga mitikš äb paik vana ēḑmõ pǟl vantõmõt ārõn kabal, sīepierast ku pāika kabal kīskõb ēḑmõst īņi, ja ouk sāb tiglimizõks.
17. Äb ka nūor vīn sā valtõt vanad nāgist rīstõd sizzõl; muitiz nāgist rīstõd põrgõbõd kaţki, ja vīn jūokšõb ulzõ, ja nāgist rīstõd lǟbõd ukkõ; aga nūordõ vīnõ valabõd ūd nāgist rīstõd sizzõl, ja muolmõd īebõd kubs tierrõks.
18. Ku ta sieda voļ nänt pǟl rõkandõn, vaņtl, siz tuļ ikš iļim ja pallõs pāliz tǟnda rõkandõs: Min tidar um paldiņ jara kūolõn, aga tul, pan entš kād täm pǟl ja ta sāb jellõ.
19. Ja Jēzus nūziz ilzõ, lekš tämmõn īņi ja täm oppijid.
20. Ja vaņtl, ikš nai, kīen kakštuoistõn āigastõ voļ vierlēmi vond, astiz sǟlga tagand jūr ja pūtiz täm ēḑmõ umbõltõks jūr.
21. Sīegid ta rõkandiz īž entš jūs: Ku ma jel täm ēḑmõn sāks jūrõ pūtõm, ma sāks tierrõks.
22. Aga Jēzus kīeriz ēntšta immõr ja tǟnda nǟds rõkandiz: Vol julgi, tidar, sin usk um sinnõn äbţõn; ja nai sai tierrõks sīes entš stuņds.
23. Ja Jēzus tuļ iļim tubbõ ja neiz līltajiḑi ja rovšti märatõm.
24. Ta rõkandiz: Astagid jara, sīepierast ku nēitši äb ūo kūolõn, aga ta magub; ja ne nagrist tǟnda.
25. Aga ku rovz voļt ulzõ aitõt, ta akiz, sizzõl lǟnd, täm kädud vizzõ, ja nēitši nūziz ilzõ.
26. Ja se rõk lekš laigald ama sīe mā kouţi.
27. Aga ku Jēzus sǟld jara lekš, keit kakš sougdist tämmõn tagan, ōrist ja rõkandist: Alast mēḑi, Dāvid Pūoga!
28. Aga ku ta kuodai tuļ, astist sougdist tämmõn jūr, ja Jēzus rõkandiz nänt pǟl: Kas tēg uskõt, ku ma sieda võib tiedõ?
Ne kītist tämmõn: Kil, Izand.
29. Siz pūtiz ta nänt sīlmadõn jūr rõkandõs: Täddõn suggõg täd usk pierrõ.
30. Ja nänt sīlmad lekšt vāldiņ, ja Jēzus väggõ kīeldiz jara nänt pǟl rõkandõs: Pangid tǟdõl, algõ mitikš sāgõ tieutõ.
31. Aga ne lekšt ulzõ ja teit tǟnda tieutõbõks ama sīe mā kouţi.
32. Aga ku ne voļt jara lǟnd, vaņtl, ne tuoit täm jūr mǟmist äbjõvast vaimst vājastõtõ.
33. Ja ku äbjõva vaim voļ ulzõ aitõt, mǟmi rõkandiz, ja rovz imlist kītõs: Se äb ūo vel kunagid Izraels nǟdõt.
34. Aga farizejõd rõkandist: Ta ajab äbjõvad vaimõd ulzõ leb äbjõvad vaimõd iļim.
35. Ja Jēzus kei amad jālgabõd ja kilad leb, opatõs nänt zinagogis ja tieutõs rīem opatõkst iļ vald ja parantõs jegaītõ tebbõ ja jegaītõ vaijõ.
36. Aga ku ta neiz rovšti, puodiz tämmõn sidam iļ nänt, ku ne voļt laigald pildõt ja jettõt kui lambõd, kīen äb ūo paintõ.
 p. 14, 14;
Mark. 6, 34;
37. Siz ta rõkandiz entš oppijid pǟl: Nītõbt um pǟgiņ, aga tīetējidi veitõ.
38. Siz pālagid nītimiz Izandt, laz ta kaimõg tīetējidi nītimiz jūr.
10. Pǟkabal.
 Kristus kakštuoistõn oppijid.
1. Ja ta kutsiz entš kakštuoistõn oppijid kubbõ ja āndiz näntõn võimist iļ äbjõvad vaimõd, nēḑi ulzõ ajjõ ja parantõ jegaītõ tebbõ ja jegaītõ viggõ.
2. Aga kādtuoistõn apostõld nimud āt: Ežmi Sīmon, nimtõt Petrus ja Andreas, täm veļ ja Jākobus Tsebedeus pūoga ja Jāņ, täm veļ,
3. Filippus ja Bartolomeus, Tomas ja mūitanika Matteus, Jākobus, Alfeus pūoga ja Taddeus,
4. Sīmon Kānast ja Jūdas Iskariot, kis täm jara āndiz.
5. Nǟds kakštuoistiņi Jēzus kāimiz nēḑi ja käskiz kītõs: Algid ligid pids pagand riekkõ ja algid ligid Zamariamā rov jālgabõ.
6. Aga ligid ama emiņ kaddõnd lambõd jūr Izrael kuodast.
 p. 15, 24;
7. Aga ligid, jutligid kītõs, ku touvõd vald um ležgõl.
 p. 4, 17;
8. Tiegid rujad tierrõks, kūolinḑi virgtigid, sūrtebliži tiegid pūdõks, ajagid ulzõ äbjõvḑi vāimidi.
Ilm maksõ tēg ūot sānd, ilm maksõ āndagid.
9. Algid pidagid äb kuldõ äb õbdõ äb vaskõ entš immõrsidtõbs,
10. Äb lēbakuoţţõ riek pǟl, äb ka kakš amtõ, äb ka kengi, äb ka sovvõ; sīepierast ku tīetēji um entš tuoitõ vertli.
11. Aga ku tēg mingizõ jālgabõ või killõ sizzõl lǟt, kūldigid tagan, kis täms vertli um; sīn īegid, kuņtš tēg siz jara lǟt.
12. Aga ku tēg kuoddõ sizzõl tult, tēriņtigid tǟnda.
13. Aga až mingiz kuoda um vertli, tulgõ täd arm iļ sīe, aga až ta äb ūo vertli, kīerõb täd arm täd jūr tāgiž.
14. Ja kis siz tēḑi äb võta vastõ, äb ka kūld täd sõņdi, sīest kuodast või sīest jālgabst ulzõ lǟnd repţagid põrm entš jālgad jūst jara.
 Luk. 10, 10—12;
15. Tuodlist ma kītõb täddõn: Zodom ja Gomorra mān līb kuod pǟvan kievamim kāndamõst kui sīe jālgabõn.
 p. 11, 24;
16. Vaņtl, ma kāimõb tēḑi kui lambidi sudud vail, siz volgid kovald kui ūškad ja äbsīlist kui palandõkst.
 Luk. 10, 3;
Rom. 16, 19;
17. Aga vōidagid ēntšta rov jedst, sīepierast ku ne täd āndabõd jara nõvkuod käddõ ja pieksabõd tēḑi entš zinagogis.
18. Ja vībõd tēḑi vāļikštõkst kui ka kēņigõd jeddõ min pierast, näntõn ja pagandõn tapartimiz pierast.
 p. 24, 14;
19. Aga ku ne täd jara āndabõd, algid murtigid iļ sīe, kui ja mis tēg rõkandõt, sīepierast ku sīes stuņds täddõn sāb andtõt, mis laz tēg rõkandõgõd.
20. Sīepierast ku ne rõkandijid ät ūot tēg, aga täd Iza Vaim, se rõkandõb leb täd.
21. Aga veļ āndab jara veļ kūolimiz pierast ja iza pūoga, ja lapst nūzõbõd vastõ entš vanbiži ja tapabõd nänt māzõ.
22. Ja amšti tēg sāt gintõt min nim pierast, aga kis līb pīldzi lopandõkst sāņi, sāb pästõt.
23. Aga až ne tēḑi vājastõbõd sīes jālgabs, urgigid mūzõ; sīepierast ku ma täddõn tuodlist kītõb: Tēg ät līt vel loptõnd Izrael jālgabidi, ku tulab Rišting Pūoga.
24. Oppiji äb ūo iļim kui opatiji, äb ka palkiji iļim kui täm izand.
 Luk. 6,40;
25. Oppijizõn um kil, ku ta sāb sellizõks kui täm opatiji ja pālkali sellizõks kui täm izand.
Ku ni ne āt nuttõnd perimīestõ Beltsebulõks, kui emiņ vel täm aimõ.
26. Siz algid kārtagid nēšti, sīepierast ku mittõ midagid äb ūo salatõt, ku ta äb tulks ulzõ, ja salas, ku äb sāks tieutõbõks.
 Mark. 4, 22;
27. Mis ma täddõn kītõb pimdõms, rõkandigid sieldõms, ja mis tēg kūoraks kūlõt, nutagid katuks pǟld.
28. Ja algid kārtagid nēḑi, kis leja māzõ tapabõd, aga jeng äb sȭitat māzõ tappõ, aga kārtagid emiņ sieda, mis jeng ja leja jara rikub eļ pierast.
29. Kas ūoŗt jedst äb sāt vostõt kakš vermlinkist?
Ja mitikš nēšti äb sada māzõ ilm täd Iza tāmist.
30. Aga lugdõt āt ka amad täd pǟ ibukst.
31. Siz algid kārtagid, tēg ūot parimd kui pǟgiņ vermlinkiži.
32. Siz iļ jegaīd, kis iļ min tapartõb rov jeds, iļ sīe ka ma tapartõb entš Iza jeds, kis um touvis.
33. Aga kis mīnda jara kīeldõb rov jeds, sieda ka ma kīeldõb jara entš Iza jeds, kis um touvis.
34. Algid mõtligid, ku ma ūob tund armõ tūom mā pǟl.
Ma äb ūo tund armõ tūom, aga mȭkõ.
35. Sīepierast ma ūob tund, laz uktag rištingt täm iza vastõ ja tidart täm jema vastõ ja miņņõ täm miejema vastõ.
36. Ja rišting vastuksnikad lībõd täm kārand rovz.
37. Kis izzõ või jemmõ emiņ ārmastõb kui minda, äb ūo min vertli, ja kis puoigõ või tidart emiņ ārmastõb kui mīnda, äb ūo min vertli.
 5 Moz. 33, 9;
38. Ja kis äb võta entš rišt ja äb kǟ minnõn tagan, äb ūo min vertli.
39. Kis entš jeng līedab, kātõb tǟnda, ja kis entš jeng kātõb min pierast, līedab täm.
 Luk. 17, 33;
40. Kis tēḑi vastõ võtab, võtab mīnda vastõ, ja kis mīnda vastõ võtab, võtab sīe vastõ, kis mīnda um kaimõn.
 p. 18, 5;
Luk. 10, 16;
41. Kis võtab vastõ profet profet nims, sāb profet pālka, ja kis õigiz vastõ võtab õigiz nims, sāb õigiz pālka.
42. Ja kis īdõn nēšti piškimist āndab jūodõ jel īd bikar täud kilmõ vieta, oppijiz nim pierast, tuodlist ma kītõb täddõn: Sīen täm pālka äb lǟ kaddõm.
 p. 25, 40;
11. Pǟkabal.
 Jāņ kāimõb vizakuodast Jēzus jūr.
Jēzus tapartõks iļ entš ja Jāņ.
Kristus ädastimi ja armzi kutsimi.
1. Ja sugiz, ku Jēzus voļ loptõn käskõ āndam entš kādtuoistõn oppijidõn, lekš ta sǟld jara opatõm ja jutlõm nänt jālgabis.
2. Aga Jāņ, vizakuodas kūlõn iļ Kristus tīed, kāimiz kakš entš oppijist täm jūr,
3. Kis rõkandist täm pǟl: Kas sa ūod se, kīngan um tulmõst, või um mäddõn mūdõ vodlõmõst.
4. Ja Jēzus vastatõs rõkandiz nänt pǟl: Ligid, tieutigid Jāņõn, mis tēg kūlõt ja nǟt;
5. Sougdist nǟbõd tegiž, ja lōnkad kǟbõd, sūrteblist sābõd pūdõks, ja kurlist kūlõbõd, ja kūolõnd sābõd virgtõt, ja sāņtõdõn sāb evangelium tieutõt.
6. Ja pivali um, kis äb sā minst kõzzõ võtam.
7. Aga ku ne jara lekšt, īrgiz Jēzus rovvõn kītõ iļ Jāņ: Mis tēg ūot lǟnd vaņtlõm kōgarõ?
Rūogõst, mis tūlst sāb ältõt?
8. Või tēg lekšt ulzõ vaņtlõm rištingt ēḑtõtõ piemdižiz āriņiz?
Vaņtl, kis piemdiži āriņi kāndabõd, āt kēņigõd kuodis.
9. Või mis tēg ūot ulzõ lǟnd?
Profetõ vaņtlõm?
Nǟ, ma kītõb täddõn: Ja ta um iļim kui profet.
10. Ta um se, kīenst um kēratõt: »Vaņtl, ma kāimõb entš engõl sin palg jeds, kīen um vaļmõstõmõst sin riekkõ sin jeds.»
11. Tuodlist ma kītõb täddõn: Kis naišti āt sindõnd, äb ūo sūrim nūzõn kui rištiji Jāņ: aga ama piškim touvõd valds um sūrim äb ku ta.
12. Aga rištijiz Jāņ päuvšti siedaig sāņi sāb touvõd valdõn iļļõ tiedõt, ja kis iļļõ tiebõd, võtabõd tǟnda vegliz.
13. Sīepierast ku profetõd ja pandõkst opatõks āt jeddõpēḑin kītõnd Jāņ sāņi.
14. Ja až tēg tāt vastõ võttõ, ta um Elias, kīen voļ tulmõst.
15. Kīngan kūorad āt, kūlõg?
16. Aga kīenkõks laz ma ītlõg sieda sugkazamt?
Ta um lapstkõks īti, kis tõrg pǟl istabõd ja munt pǟl kītõs
17. Rõkandõbõd: Mēg ūom täd pierast liltõnd, ja tēg ät ūot dantšõnd; mēg ūom kaibõs räukõnd, ja tēg ät ūot itkõnd.
18. Sīepierast ku Jāņ tuļ, iz ta sīe, iz ta jūo, ja ne kītist: Tämmõn um äbjõva vaim.
19. Rišting Pūoga tuļ, ta sīeb ja jūob, ja ne kītõbõd: Vaņtl, rišting, kis um sīeji ja vīnõ jūoji, mūitanikad ja patlist sõbra; ja kovalõz sāb õigistõt leb täm tīed.
20. Siz īrgiz ta sītlõ jālgabidi, kīenši ama emiņ täm veggist tīed voļt suggõnd, sīepierast ku ne ist ūot entš mīeldõ parantõnd:
21. Äda sinnõn Koratsin, äda sinnõn Betsaida!
Až ne veggist tīed volkst Tirusõs ja Zidons suggõnd, mis tēši āt suggõnd, ne volkst kuoţs ja tūgis amu entš mīeldõ parantõnd.
22. Ilm sieda ma täddõn kītõb: Tirusõn ja Zidonõn līb kuod pǟvan kievamim kāndamõst äb ku täddõn.
23. Ja sina Kapernaum, kis ūod ilantõt touvõ sāņi, sa sād māzõ liktõt eļļõ sāņi; až Zodoms ne veggist tīed volkst suggõnd, mis sins āt suggõnd, ta pīlõks vel tämpiz päuvõ sāņi.
24. Ilm sieda ma kītõb täddõn, ku Zodomõn līb kuod pǟvan kievamim kāndamõst äb ku sinnõn.
25. Sīelāigal Jēzus vastatiz ja rõkandiz: Ma kītõb sīnda, Iza, touvõ ja mā Izand, ku sa sieda ūod kovald ja muoistlist jedst salatõn ja ūod sieda tieutõbõks tiend äbmuoistlistõn.
26. Nä, Iza, nei se um sin mīel pierast vond.
27. Ama um min käddõ andtõt min Izast, ja mitikš äb tund Puoigõ, ku īd Iza; aga mitikš äb tund Izzõ, ku īd Pūoga ja kīen Pūoga tāb sieda tieutõbõks tiedõ.
 p. 28, 18;
Jāņ 3, 35; 17, 2;
28. Tulgid min jūr amad, kis ūot väzzõnd ja kāndam al pīlõt, ma āndab täddõn novvõ.
 p. 12, 20;
29. Võtagid entš pǟl min iggõ ja oppigid minst, sīepierast ku ma ūob lougli ja sidamst alantli, ja tēg līedat novvimiz entš jēngõd pierast.
30. Sīepierast ku min iggõz um vonzi ja min kāndam um kievam.
12. Pǟkabal.
 Kristus kaitsrõk farizejõd vastõ.
1. Sīelāigal kei Jēzus zabbat pǟvan leb tieravīļa; aga täm oppijid tāšt sīedõ ja ne īrgist katkõ tieravīļa pǟkiži ja sīedõ.
2. Aga farizejõd, sieda nǟds, rõkandist täm pǟl: Vaņtl, sin oppijid tiebõd, mis äb sǟd tiedõ zabbat pǟvan.
3. Aga ta rõkandiz nänt pǟl: Kas tēg ät ūot luggõnd, mis Dāvid tei, ku ta tāž sīedõ, ja ne, kis täm īņi voļt?
4. Kui ta lekš Jumal kuoddõ ja sei jeddõ pandõb leibḑi, mis tämmõn, äb ka näntõn, kis täm īņi voļt, sīedõ iz ūo lubbõ, set ku prīestõrdõn īd.
5. Kas tēg ät ūot pandõkst opatõksõs luggõnd, ku prīestõrd zabbat pǟvan pivakuodas zabbatõ rikkõbõd ja ilm sītõ āt?
6. Aga ma kītõb täddõn, ku sīḑ um emiņ äb ku pivakuoda.
7. Aga ku tēg tīedakst, mis se um: »Ma tāb alastõmt, äb oppõrt», siz tēg ät volkst äbsītliži kuodštõnd.
8. Sīepierast ku Rišting Pūoga um Izand iļ zabbat pǟva.
9. Ja sǟld jara tund ta lekš nänt zinagogõ.
10. Ja vaņtl, sǟl voļ rišting, kīngan kež voļ jara kuijõn; ja ne kizist täm kädst rõkandõs: Kas um õigist zabbat pǟvan tierrõks tiedõ?
Laz ne võigõd tǟnda kaibõ.
11. Aga ta rõkandiz nänt pǟl: Kis um tēšti seļļi rišting, kīngan um ikš lāmbaz, ja až se zabbat pǟvan oukõ sadab, ku ta täm äb akkõks vizzõ ja äb viedaks ulzõ.
12. Kui pǟgiņ ni rišting um emiņ kui lāmbaz?
Sīepierast võib jõvvõ tiedõ zabbat pǟvan.
13. Siz ta kītiz rištingõn: Vient ilzõ entš käd; ja ta vientiz ilzõ ja sai tierrõks, seļļiz entšõks kui tuoi.
14. Aga farizejõd lekšt ulzõ ja pidist nõvvõ täm vastõ, kui tǟnda jara loptõ.
15. Aga Jēzus sieda tieudõs lekš sǟld jara, ja pǟgiņd keit tämmõn tagan, ja ta tei nänt amad tierrõks.
16. Ja kūondiz näntõn pǟl, algõd ne tiegõd tǟnda tieutõbõks.
17. Laz sāgõ täutõt, mis um leb profet Ezaia rõkandtõt, kis kītõb:
18. »Vaņtl, se um min pālkali, kīentõ ma ūob ulzõ kuoŗŗõn, kis minnõn um ārmaz, kīen vastõ min jengõn um jõva mēļ; ma tāb entš vaim tämmõn andõ, ja ta sāb āndam pagandõn kuodõ tieutõbõks.
19. Äb ta rīḑl, äb ta our, ja mitikš äb kūl täm īeldõ riekud pǟl.
20. Māzõ suotktõt rūogõ ta kaţki äb mūrda, ja dakt, mis tūgõb, ta jara äb kistant, kuņtš ta sāb kuodõn vīņdigt āndam.
21. Ja rovvõd lūotõbõd täm nim pǟl.»
22. Siz sai täm jūr tūodõt ikš äbjõvast vaimst vājastõt, sougdi ja mǟmi, ja ta tei täm tierrõks, nei ku mǟmi rõkandiz ja neiz.
23. Ja amad rovz ädagist ja rõkandist: Kas se äb ūo Dāvid Pūoga?
24. Aga farizejõd sieda kūlõs rõkandist: Ta äb aja äbjõvad vaimõd muitiz ulzõ, kui leb Beltsebul, äbjõvad vaimõd iļim.
25. Aga ku ta nänt mõtkidi mūoštiz, ta rõkandiz nänt pǟl: Jegaikš vald, kis entš vail gintõ pidab, lǟb ukkõ, ja mitikš jālgab või kuoda, kis entš vail gintõ pidab, äb ūo pīldzi.
26. Ja až äbjõva vaim äbjõva vaim ulzõ ajab, ne pidabõd gintõ entš vail; kui siz võib täm vald pīldzi vōlda?
27. Ja až ma ajab äbjõvad vaimõd ulzõ leb Beltsebul, leb kīen ajabõd täd lapst nänt ulzõ?
Leb sīe ne lībõd täd kuodkāndajid.
28. Aga až ma äbjõvad vaimõd ulzõ ajab leb Jumal Vaim, siz um Jumal vald juba täd jūr tund.
29. Kui võib ikš mingiz vegiz mie kuoddõ lǟdõ ja täm ažad ulzõ rīštõ, až ta äb lī jedmõl vegiz vizzõ siddõn, ja siz ta rīštõb täm kuoddõ.
30. Kis äb ūo minkõks, um vastõ mīnda, ja kis äb kuoŗ kubbõ minkõks, pillõb jara.
31. Sīepierast ma kītõb täddõn: Amad patud ja suoimandõkst sābõd rovvõn andõks andtõt, aga suoimandõks vastõ Vaimõ äb sā andõks andtõt.
32. Až mingi Rišting Pūogan vastõ rõkandõb, tämmõn sāb andõks andtõt, aga kis rõkandõb vastõ Pivan Vaimõn, sīen äb sā andõks andtõt, äb sīes äb ka tulbis āigas.
33. Až tēg pistatõt jõvvõ pūdõ, um ka täm vīļakaz jõva; až tēg pistatõt märgõnt pūdõ, um ka täm vīļakaz märgõn; sīepierast sāb pū tundtõt vīļakazzõst.
34. Ūškad sindõks, kui laz tēg võigõd tiglist volds jõvvõ rõkandõ?
Sīepierast, missõst sidam um täuž, sū rõkandõb.
35. Jõva rišting āndab jõvast varandõksõst jõvvõ ulzõ, ja tigli rišting āndab tiglist varandõksõst tiggõ ulzõ.
36. Aga ma kītõb täddõn, ku jegaīd tija sõna pierast, mis rovz rõkandõbõd, līb näntõn vastantõmõst kuod pǟvan.
37. Sīepierast, sin sõnad pierrõ sād sa õigistõt, ja sin sõnad pierrõ sād sa ukkõ muoistõt.
38. Siz mingist kēratundijist ja farizejist vastatist tämmõn rõkandõs: Opatiji, mēg tām sinst imtǟtõ nǟdõ.
39. Aga ta vastatõs rõkandiz nänt pǟl: Tigli ja abjelamiz rikkiji sugkazam votšub imtǟtõ, ja tämmõn äb sā mū imtēḑ andtõt kui profet Jōna imtēḑ.
40. Sīepierast ku, kui Jōna voļ kuolm päuvõ ja kuolm īedõ kala mags, nei līb ka Rišting Pūoga mā sidams kuolm päuvõ ja kuolm īedõ.
41. Ninive jālgab rovz nūzõbõd ilzõ kuod pǟvan kubs sīe sugkazamõks ja kuodštõbõd täm jara; sīepierast ku ne parantist entš mīeldõ Jōna jutlõks pierrõ, ja vaņtl, sīḑ um emiņ kui Jōna,
42. Lȭinag ald nūzõb kuod pǟvan ilzõ naikēņig kubs sīe sugkazamõks ja kuodštõb täm jara; sīepierast ku ta tuļ mā tutkamõst kūlõm Zalomon kovalõst, ja vaņtl, sīḑ um emiņ kui Zalomon.
43. Aga ku äbpūdi vaim um rištingst ulzõ lǟnd, ta kǟb kūjad kūožõd kouţi, votšõs novvõ, ja äb līeda.
44. Siz ta rõkandõb: Ma kīerõb tāgiž entš kuoddõ, kust ma ūob ulzõ tund; ja ku ta tulab, līedab ta tǟnda tijjõ, pūstõtõ ja puskantõtõ.
45. Siz ta lǟb ja võtab entšõn īņi seis mūḑi vaimidi, tiglimiži tämst, ja sizzõl tund ne jelabõd sǟl, ja sīe rištingõks sāb pierast tiglimõks kui jedmõl; nei līb ka sīe äbjõva sugkazamõn.
46. Kuņtš ta vel rov pǟl rõkandiz, vaņtl, siz pīlist jema ja täm veļid ullõ ja tāšt tämkõks rõkandõ.
47. Aga mingi kītiz tämmõn: Vaņtl, sin jema ja sin veļid pīlõbõd ullõ ja tābõd sinkõks rõkandõ.
48. Aga ta vastatiz ja rõkandiz sīe pǟl, kis sieda tämmõn voļ kītõn: Kis um min jema, ja kis āt min veļid?
49. Ja käd iļ entš oppijid vientõn ta rõkandiz: Vaņtl, min jema ja min veļid.
50. Sīepierast, kis min Iza, kis um touvis, mīel pierast tieb, se um min veļ ja sõzar ja jema.
13. Pǟkabal.
 Sǟdlõmd iļ piva kristliz lātkub ja iļ Kristus sõnad joud.
1. Sīe entš pǟvan Jēzus lekš kuondõst jara ja istiz miernaigõ māzõ.
2. Ja pǟgin rovšti tuļ täm jūr kubbõ, nei ku tämmõn voļ laijõ astamõst istam, ja amad rovz pīlist aigas.
3. Ja ta rõkandiz pǟgiņ nänt pǟl, leb sǟdlõmd kītõs: Vaņtl, kīlaji lekš kīlam.
4. Ja ku ta kīliz, sadiz mū riekaigõ, ja līndõd tuļt ja seit sīe jara.
5. Aga mū sadiz kivandõks pǟl, kus tämmõn iz ūo jennõ mādõ, ja tuļ pakand ilzõ, sīepierast ku tämmõn iz ūo tõvald mādõ.
6. Aga ku pǟva voļ kargõn, veimiz ta ja kūjiz jara, sīepierast ku tämmõn iz ūo jūrtõ.
7. Aga mū sadiz ērškõd vail, ja ērškõd kazist sūrõks ja lǟmatist sīe jara.
8. Aga mū sadiz jõvvõ māzõ ja āndiz mū sada ja mū kūžkimdõ ja mū kuolmkimdõ kȭrdalist vīļakazzõ.
9. Kīen kūorad āt, kūlõg.
10. Ja oppijid, tämmõn jūrõ astõnd, rõkandist täm pǟl: Mikšpierast sa rõkandõd nänt pǟl leb sǟdlõmd?
11. Aga ta rõkandiz vastatõs: Sīepierast ku täddõn um andtõt tundõm touvõd vald salaažḑi, aga näntõn äb ūo andtõt.
12. Sīepierast, kīen um, sīen sāb andtõt ja tämmõn līb iļ iļiņ; aga kīen äb ūo, sīe kädst sāb ka võttõt, mis tämmõn um.
 p. 25, 29;
Mark. 4, 25;
13. Sīepierast ma rõkandõb nänt pǟl leb sǟdlõmd, ku ne nǟds äb nǟt ja kūlõs äb kūlõt äb ka aru sāt.
14. Ja nänt jūs sābõd täutõt profet Ezaia sõnad: »Kūlimiz tēg kūlõt ja ät mūoštat ja vaņtlimiz tēg vaņtlõt ja ät nǟt.
15. Sīe rov sidamd āt tūimaks sānd ja kūoradõks ne lǟlamstiz kūlõbõd ja entš sīlmad ne tiebõd vizzõ, nei ku ne sīlmadõks äb nǟt ja kūoradõks äb kūlõt ja sidamdõks äb sāt aru ja äb kīerõt tāgiž, ja ma äb parant nēḑi.»
16. Aga täd sīlmad āt pivastõt, ku tēg nǟt, ja kūorad, ku tēg kūlõt.
17. Sīepierast ma kītõb täddõn tuodlist, ku pǟgiņ profetidi ja oppijidi um tānd nǟdõ, mis tēg nǟt, ja äb ūot nǟnd, ja kūlõ, mis tēg kūlõt, ja äb ūot kūlõnd.
18. Siz kūligid ni sǟdlõm iļ kīlajiz.
19. Ku mingi kūlõb sõnnõ iļ vald ja äb sā aru tämst, siz tulab tig ja kitkub ulzõ mis täm sidamõ voļ kildõt.
Se um mis riekaigõ sai kildõt.
20. Aga mis kivandõksõ um kildõt, um se, kis sõnnõ kūlõb ja ildīņ tǟnda rīemkõks vastõ võtab.
21. Aga tämmõn äb ūo jūrtõ īž entšõs ja ta um äbpīldzi; ku sugub sõna pierast äda ja vāja, võtab ta pakand vigaks.
22. Aga mis ērškõd vail um kildõt, um se, kis sõnnõ kūlõb ja sīe īlma mur ja pietuks-rikuz lǟmatõbõd sõna jara, ja ta īeb ilm vīļakazzõ.
23. Aga mis jõvvõ māzõ um kildõt, um se, kis sõnnõ kūlõb ja mūoštab, kis ka kāndab, mū sada, aga mū kūžkimdõ, aga mū kuolmkimdõ kȭrdalist vīļakazzõ.
24. Mū sǟdlõm ta paņ näntõn jeddõ rõkandõs: Touvõd vald um īti rištingõks, kis um killõn jõvvõ sīemtõ entš nurmõ.
25. Aga kuņtš rovz magist, tuļ täm vijanika ja kīliz tigainõ nizzõ vailõ ja lekš jara.
26. Aga ku voruks kaziz ja tieravīļa japsiz, siz tuļ nǟdõbõks ka tigāina.
27. Aga perimie pālkalist tuļt ja kītist tämmõn: Izand, kas sa äd ūo jõvvõ sīemtõ entš nurmõ killõn; kust tämmõ ni tigāina tulab?
28. Aga ta kītiz näntõn: Sieda um rišting vijanika tiend; aga pālkalist rõkandist täm pǟl: Kas sa tād, laz mēg lǟgõm tǟnda kubbõ kuoŗŗõm?
29. Aga ta kītiz: Äb, algõ tēg kīskõgõd tigainõ kubbõ kuoŗŗõs tämkõks īņi nizzõ ulzõ.
30. Laz kazagõd muolmõd kubs nītimis aigõ sāņi, ja nītimiz āigal ma kītõb nītijidõn: Kuoŗŗigid jedmõl tigāina kubbõ ja sidagid tǟnda kuštiz, täm jara kitamiz pierast, aga nizzõ tūogid kubbõ min aitõ.
31. Mū sǟdlõm ta paņ näntõn jeddõ rõkandõs: Touvõd vald um īti siņip sīemtkõks, kīentõ rišting um võttõn ja entš nurmõ killõn.
32. Mis kil ama piški um iļ amad sīemtõd, aga ku ta līb ilzõ kazzõn, ta um ama sūr taravīļast ja sāb pūks, nei ku touvõ līndõd tulbõd ja tiebõd piežḑi täm okšiz.
33. Mū sǟdlõm ta kītiz näntõn: Touvõd vald um īti apatõksõks, mis nai võtiz ja siegiz kuolm aigõ jovdi sizzõl, kuņtš ama lekš apandõm.
34. Ammõ sieda Jēzus rõkandiz rov pǟl leb sǟdlõmd ja ilm sǟdlõmidi ta iz rõkand nänt pǟl mittõ midagist.
35. Laz sāgõ täutõt, mis um rõkandtõt leb profet, kis kītõb: »Ma tieb entš sū vāldiņ leb sǟdlõmd ja kītõb ulzõ, mis sala um vond māīlma īrgandõksõst.»
36. Siz ta lasiz rov jara ja tuļ kuodai, ja täm oppijid astist täm jūr rõkandõs: Sēļta mäddõn sǟdlõm iļ tigāina nurms.
37. Aga ta rõkandiz vastatõs: Jõva sīemt kīlaji um Rīšting Pūoga.
38. Aga nurm um māīlma; aga jõva sīemt āt ne vald lapst, aga tigāinad āt äbjõva lapst.
39. Aga vijanika, kis sieda kīlab, um kure; aga nītimiz āiga um māīlma lopandõks, aga nītijid āt engõld.
40. Siz ni kui tigāina sāb kubbõ kuoŗdõt ja tulkõks jara kittõt, nei ta līb māīlma lopandõksõs.
41. Rišting Pūoga kāimõb entš engiļi, ja ne kuoŗŗõbõd kubbõ täm valds ama äbjõvam ja kis tiebõd äbõigõmt.
42. Ja ētabõd nēḑi tul ājõ, kus līb räukimi ja ambõd kīerimi.
43. Siz õigist pāistabõd kui pǟva nänt Iza valds.
Kīen kūorad āt, kūlõg.
44. Touvõd vald um kui nurms salatõt varandõks, mis rišting, lieudõn, salatiz; ja rīemõs iļ sīe ta lekš, mīž ama jara, mis tämmõn voļ, ja vostiz sīe nurm.
 p. 19, 29;
Luk. 14, 33;
45. Touvõd vald um tegiž kui kōpmīez, kis votšub jõvḑi pērlidi.
46. Aga lieudõn īd tõurõz perl ta lekš ja mīž ama jara, mis tämmõn voļ, ja vostiz sīe.
47. Tegiž um touvõd vald kui mierrõ eitõt võrgõz, missõks amasuglimiži akub.
48. Ku ta täuž um, siz ne viedabõd täm aigõ ja māzõ istõnd, ne kuoŗŗõbõd jõvad rīstõ, aga märgõnd ne ētabõd ulzõ.
49. Nei ta līb māīlma lopandõksõs; engõld lǟbõd ja kuoŗŗõbõd ulzõ äbjõvḑi õigist vaild
50. Ja ētabõd nēḑi tul ājõ, kus līb räukimi ja ambõd kīerimi.
51. Kas tēg sīest amast sāt aru?
Ne rõkandist täm pǟl: Nä.
52. Aga ta rõkandiz nänt pǟl: Sīepierast jegaikš kēratundiji, kis um sānd touvõd vald oppijizõks, um īti perimie rištingõks, kis entš varandõksõst ulzõ tūob ūtõ ja vannõ.
53. Ja sugiz, ku Jēzus nänt sǟdlõmd voļ loptõn, ku ta lekš sǟld jara.
54. Ja tund entš izamālõ, ta opatiz nēḑi nänt zinagogõs, nei ku ta nänt jara ädagtiz, ja ne rõkandist: Kust um tämmõn seļļi kovalõz ja ne imtīed?
55. Kas ta äb ūo pūsepa pūoga?
Kas täm jema äb sā nimtõt Maria ja täm veļid Jākobus ja Jōzef ja Sīmon ja Jūdas?
56. Ja täm sõzard, kas ne amad äb ūot mäd vail?
Kust siz tämmõn ni um se ama?
57. Ja ne sait nukkõrdõks täm pǟl; aga Jēzus rõkandiz nänt pǟl: Profet äb ūo kuskis nei äbouvõstõt kui izamāl ja entš kuonnõ.
58. Ja nänt äbusk pierast ta iz tie emiņ mittõ mingiži imtīeḑi.
14. Pǟkabal.
 Rištiji Jāņ sāb māzõ taptõt.
Jēzus sīetõb vīž tūontõ rištingt ja kǟb vied pǟl.
1. Sīelāigal kūliz Herodes, neļļõz jag vāļikšiji, ouvõ iļ Jēzus.
2. Ja rõkandiz entš pālkalist pǟl: Se um rištiji Jāņ, ta um kūolinist virgtõt, sīepierast se joud täm sizal tieb sieda.
3. Aga Herodes, võttõn Jāņõ vizzõ, sidiz tǟnda ja paņ vizakuoddõ Herodia, entš veļ, Filippus naiz pierast.
4. Sīepierast ku Jāņ voļ täm pǟl rõkandõn: Äb sǟd sinnõn, ku ta sin jūs um.
5. Ja ta tāž tǟnda māzõ tappõ, aga kārtiz rovšti, sīepierast ku ne pidist tǟnda profetõks.
6. Aga ku Herodes sindipǟva sai pidtõt, dāntšiz Herodia tidar nänt jeds ja voļ Herodesõn mīel pierast.
7. Sīepierast ta tȭitiz vānastõksõks tämmõn andõ, mis īd ta pālab.
8. Aga ta, entš jemast uktõt, rõkandiz: Ānda minnõn täs kouš pǟl rištijiz Jāņ pǟ.
9. Ja kēņig sai muraglizõks, aga vānastõks pierast ja nänt pierast, kis täm īņi lōda jūs istist, ta käskiz sieda āndam.
10. Ja kaimõn, ta radļiz vizakuodas Jāņõn pǟ jara.
11. Ja täm pǟ sai tūodõt kouš pǟl ja andtõt neitšizõn, ja ta vīž entš jeman.
12. Ja, tund, täm oppijid võtist leja ja matist täm jara ja lekšt ja tieutist sieda Jēzusõn.
13. Aga Jēzus, sieda kūlõn, lekš lājaks sǟld īdõ ikšlimizõ, kōgarizõ kūožõ, ja rovz, sieda kūlõnd, lekšt jālgiņ jālgabist tämmõn tagan.
14. Ja ulzõ astõn ta neiz pǟgiņ rovšti, ja täm sidam puodiz iļ nänt, ja ta tei tierrõks nänt teblist.
15. Aga ku ȭdõg sugiz, tuļt oppijid täm jūr rõkandõs: Se kūož um kōgar, ja āiga um juba lǟnd; las rovz jara, laz ne võigõd lǟdõ kiliz entšõn tuoitõ vostam.
16. Aga Jēzus rõkandiz nänt pǟl: Näntõn äb ūo jara lēmõst, āndagid tēg näntõn sīedõ.
17. Aga ne rõkandist täm pǟl: Mäddõn äb ūo täs emiņ kui vīž voddõrzleibõ ja kakš kallõ.
18. Aga ta kītiz: Tūogid nänt tǟn, minnõn.
19. Ja pand rovvõn māzõ istam, ta võtiz ne vīž voddõrzleibõ ja kakš kallõ, vaņtliz ilzõ touvõ pǟl, tieniz ja murdõn ta āndiz ne voddõrzlēbad oppijidõn, aga oppijid rovvõn.
20. Ja amad seit ja voļt sīend; ja kūorist kubbõ pǟl īend sumarist kakštuoistõn veža tǟta.
21. Aga nēḑi, kis voļt sīend, voļ immõr vīž tūontõ mīestõ, ilm naiži ja läpši.
22. Ja ta paņ oppijidõn astam ildīņ laijõ ja jedmõl tǟnda tuoizõ pūolõ iļļõ lǟm, kuņtš ta rov jara lasub.
23. Aga rov jara lassõn astiz ta īd mäg pǟl, īškiz Jumalt pālam; aga ku ȭdõg ētiz, ta voļ sǟl ikšiggiņ.
24. Aga ku lāja voļ juba set piļgõmt aiga jūst jara, ta sai lainist eitõltõt, sīepierast ku tūļ voļ vastõ.
25. Aga neļļandõs īe vaŗtimiz āigal ta tuļ nänt jūr, kǟds mier pǟl.
26. Aga oppijid, nǟds tǟnda mier pǟl kǟm, ädagist, rõkandõs ku se voļļi kǟmõz ja ōrist irmst.
27. Aga Jēzus rõkandiz ildīņ nänt pǟl kītõs: Volgid julgist, se ūob ma, algid kārtagid.
28. Aga tämmõn vastatõs rõkandiz Petrus: Izand, až sa se ūod, siz pan minnõn entš jūr tulm iļ vied.
29. Aga ta kītiz: Tul!
Ja Petrus, ulzõ astõn lājast, kei vied pǟl ja tuļ Jēzus jūr.
30. Aga tūldõ nǟds ta ädagiz ja irgõs vajjõ ōriz rõkandõs: Izand, äbţ minnõn.
31. Aga Jēzus, vientõn käta, akiz tǟnda pakand vizzõ ja rõkandiz tǟm pǟl: Nõddõruskli, mikšpierast sa kārtist?
32. Ja ku ne voļt astõnd laijõ, ei tūļ vagaks.
33. Ja ne, kis voļt lājas, pallõs pālist tǟnda rõkandõs: Tuodlist sa ūod Jumal Pūoga.
34. Ja iļļõ sānd ne tuļt Genetsaretmālõ.
35. Ja ku rovz sait tieudõ tǟnda volm sīes kūožõs, ne kāimist pids ammõ sieda immõrkouţõ ja tuoit täm jūr amasugliži rujḑi.
36. Ja pālist tǟnda set täm ārõnd umbõltõksõn jūrõ pūtõ; ja mits sīn jūrõ pūtist, ne sait tierrõks.
 p. 9, 21;
15. Pǟkabal.
 Rovz pandõkst.
Kanānmā nai ja munt Kristus imtīed.
1. Siz tuļt Jēzus jūr Jeruzalemst farizejõd ja zadukejõd rõkandõs:
2. Mikšpierast jelabõd sin oppijid vastõ vaņimõd käskõ, äbpiezzõs kežži, ku ne leibõ võtabõd.
 5 Moz. 4, 2;
3. Aga vastatõs ta rõkandiz nänt pǟl: Mikšpierast siz ka tēg jelat vastõ Jumal pandõkst opatõkst leb entš käskõd?
4. Sīepierast ku Jumal um kītõn: Ouvõst izzõ ja jemmõ, ja: Kis vānub izzõ või jemmõ, sīen um leb kūolõm ukkõ lēmist.
 2 Moz. 20, 12; 21, 17;
5. Aga tēg kītõt: Kis iza või jema pǟl rõkandõb: Se um oppõr jaggõks, mis sinnõn minst võiks jõvamõks tūlda.
Siz mitikš emiņ äb ouvõst entš izzõ ja entš jemmõ,
6. Ja tēg ūot tijalizõks tiend Jumal sõna leb entš käsk.
7. Kādkēļist, Ezaia um jõvist iļ täd jeddõpēḑin kītõn, rõkandõs:
8. »Se rovz ouvõstõb mīnda ūldkõks, aga nänt sidamd āt kougõn min jūst jara.
9. Aga tijald ne palkõbõd minnõn opatõs rovšti käsktõt opatikši.»
10. Ja rovšti entš jūr kutsõn ta rõkandiz nänt pǟl: Kūligid ja pangid tǟdõl:
11. Äb se rik rištingt, mis sūzõ sizzõl lǟb, aga mis sūst ulzõ tulab, se rikub rištingt.
12. Siz oppijid, jūrõ tund, rõkandist täm pǟl: Kas sa tīedad, ku farizejõd, sin rõkkõ kūlõnd, sait nukkõrdõks?
13. Aga ta rõkandiz vastatõs: Ama pistatõt, mis min touvili Iza äb ūo pistatõn, sāb ulzõ kitktõt.
14. Jetagid nēḑi, ne āt sougdist riek nägţijid sougdistõn; aga ku sougdi sougdizõn riekkõ nägţõb, ne sadabõd muolmõd oukõ.
 p. 23, 24;
Luk. 6, 39;
15. Aga Petrus vastatõs rõkandiz täm pǟl: Sēļta mäddõn sīe sǟdlõm.
16. Aga ta rõkandiz: Kas siz ka tēg ūot äbmuoistlist?
17. Ku ät sāt aru, ku ama, mis sūzõ sizzõl tulab, maggõ lǟb ja sāb leb entš kūož ulzõ eitõt.
18. Aga mis sūst ulzõ lǟb, tulab sidamst, ja se rikub jara rišting.
19. Sīepierast ku äbjõvad mõtkõd tulbõd ulzõ sidamst, tappimi, abjelamiz rikimi, puortimi, salandimi, äbõigist tapartõkst, suoimimi.
20. Ne āt, mis rištingt rikkõbõd;
äbpieztõt kädudõks sīedõ, äb rik rištingt.
21. Ja sǟld jara tund, lekš Jēzus Tirus ja Zidon pūolõ.
22. Ja vaņtl, ikš Kanānmā nai, sīest entšõst immõrkouţst ulzõ tund, ōriz rõkandõs: Izand, Dāvid pūoga, alast mīnda; min tidar sāb äbjõvast vājastõt.
23. Aga ta iz vastat tämmõn mittõ sõnnõ; ja oppijid lekšt täm jūr tǟnda pālam rõkandõs: Las täm jara, sīepierast ku ta ōrõb mäddõn tagan.
24. Aga ta rõkandiz vastatõs: Ma äb ūo kaimdõt munt ku īd ne kaddõnd lambõd jūr Izrael kuodast.
25. Aga ta, tund, pallõs pāliz tǟnda rõkandõs: Izand, äbţ minnõn!
26. Aga ta rõkandiz vastatõs: Äb ūo jõvist võttõ jara leibõ lapstõn ja piņidõn jeddõ eitõ.
27. Aga ta rõkandiz: Nä, Izand, sīegid piņkist sīebõd nēšti lēba sumarist, mis nänt Izandõd lōda pǟld māzõ sadabõd.
28. Siz Jēzus vastatõs rõkandiz täm pǟl: Nai, sin usk um sūr, suggõg sinnõn, kui sa tād; ja täm tidar sai tierrõks sīes entš stuņds.
29. Ja sǟld jara lǟnd, Jēzus tuļ Galileamā miernaigõ ja ilzõ astõn mäg pǟl ta istiz sīn māzõ.
30. Ja täm jūr tuļ pǟgiņ rovšti, ne tuoit īņi lōnkidi, nikartidi, sougdiži, mǟmiži ja pǟgiņ mūḑi ja laskist nänt täm jālgad jeddõ ja ta tei nänt tierrõks;
31. Nei ku rovz imlist, ku ne neist mǟmiži rõkandõm, nikartidi tierrõdõn volm ja lōnkidi kǟm ja sougdiži nǟm; ja ne kītist Izrael Jumalt.
32. Aga Jēzus, kutsõn oppijidi entš jūr, rõkandiz: Min sidam puodub iļ rovz, sīepierast ku ne āt juba kuolm päuvõ min jūs vond ja näntõn äb ūo mittõ midagid sīedõb; ja ma äb tā nänt sīemõt jara lassõ, algõ ne riek pǟl nõŗkõnõks īegõd.
33. Ja oppijid rõkandist täm pǟl: Kus mäddõn neijen leibõ um täs kōgars, ku võim sīetõ neijen rovšti.
34. Ja Jēzus rõkandiz nänt pǟl: Mits leibõ um täddõn?
Aga ne kītist: Seis leibõ ja mingi kala.
35. Ja ta paņ rovvõn mā pǟl māzõ istam,
36. Võtiz ne seis leibõ ja kalad ja tiennõn mūrdiz ja āndiz oppijidõn, aga oppijid rovvõn.
37. Ja amad seit ja voļt sīend ja kūorist kubbõ iļ īend sumarist seis veža tǟta.
38. Aga nēḑi, kis voļt sīend, voļ nēļa tūontõ mīestõ ilm naiži ja läpši.
39. Ja rov jara lassõn ta astiz laijõ ja tuļ Magdala immõrkouţõ.
16. Pǟkabal.
 Farizejõd kizzõbõd imtätõ.
Apatõksõst.
Petrus tapartõks.
Touvõd vald võţmõd.
Kristus tieutõb ežmiz kõrd iļ entš kāndatimiz, kūolimiz ja ilzõ nūzimiz.
1. Ja farizejõd ja zadukejõd, tund, kizist täm kädst kertõs, laz ta nägţõg näntõn mingist imtǟtõ touvõst.
2. Aga ta rõkandiz nänt pǟl vastatõs: Ku ȭdõg tulab, tēg rõkandõt: Līb jõva āiga, sīepierast ku tōvaz punub;
3. Ja ūoņdžõl: Tämpõ līb äbjõva āiga, sīepierast ku tōvaz punub ja um piļļi.
Tēg mūoštat aru sādõ touvõ nägst, aga āiga tēḑi tēg ät mūoštat.
4. Tigli ja abjelamist rikiji sugkazam votšub imtēḑi, ja tämmõn äb sā mū imtēḑ andtõt, kui Jōna tēḑ.
Ja nēḑi jettõn ta lekš jara.
5. Ja oppijid, tund tuoizõ aigõ, voļt unnõnd leibõ īņi võttõ.
6. Aga Jēzus rõkandiz nänt pǟl: Pangid tǟdõl ja vōidagid ēntšta farizejõd ja zadukejõd apatõksõst.
7. Aga ne arrist entš mīelst rõkandõs: Sīepierast ku mēg äb ūom leibõ īņi võttõnd.
8. Aga Jēzus, aru sānd, rõkandiz: Mis tēg arrõt entš mīelst, nõddõrusklist, ku täddõn leibõ äb ūo?
9. Kas tēg vel ät sāt aru ja ät mǟdlõt nēḑi vīž leibõ vīd tūontõ pierast ja mits krežilt tēg kubbõ kūorist?
10. Äb ka seis leibõ nēļa tūontõ pierast ja mits vežžõ tēg kubbõ kūorist?
11. Kui siz tēg ät sāt aru, ku iz ūo iļ lēba, ku ma rõkandiz: Vōidagid ēntšta farizejõd ja zadukejõd apatõksõst.
12. Ni ne sait aru, ku ta iz ūo kītõn ēntšta vōidam lēba apatõksõst, aga farizejõd ja zadukejõd opatõksõst.
13. Aga Jēzus, tund Filippus Kezaria immõrkouţõ, kiziz entš oppijid kädst rõkandõs: Kīentõ rovz kītõbõd Rišting Puoigõ volm?
14. Aga ne rõkandist: Īd rištijiz Jāņõ, aga tuoist Eliõ, aga mūḑi Jeremiõ või profetist mingist.
15. Ta rõkandiz nänt pǟl: Aga kīentõ tēg kītõt mīnda volm?
16. Aga Sīmon Petrus rõkandiz vastatõs: Sa ūod Kristus, jelziz Jumal Pūoga.
17. Aga vastatõs rõkandiz Jēzus täm pǟl: Pivali sa ūod, Sīmon Jōna pūoga; sīepierast ku leja ja ver äb ūot sinnõn sieda tieutõbõks tiend, aga min Iza, kis um touvis.
18. Aga ma kītõb ka sinnõn, ku sa ūod Petrus, ja sīe kivmäg* pǟl ma tieb ilzõ entš lātkub, ja eļ vǟrõd äb võit vindõ tǟnda.
 Jāņ. 1, 42;
* kivmäg  um grīekõkīels  petra.
19. Ma āndab sinnõn touvõd vald võţmõd; ja mis sa mā pǟl sidad, līb touvis sidtõt, ja mis sa mā pǟl vāldiņ pästad, līb vāldiņ pästõt touvis.
20. Siz ta kūondiz oppijidõn pǟlõ, algõ ne mitīdõn kītõgõd, ku ta um Kristus.
21. Sīest āigast Jēzus Kristus īrgiz tieutõ entš oppijidõn, ku tämmõn līb Jeruzalemõ lēmõst ja pǟgiņ kāndatõmõst vaņimist ja iļist prīestirist ja kēratundijist ja māzõ taptõt sāmõst ja kuolmandõmõn pǟvan ilzõ nūzõmõst.
 p. 12, 40;
22. Ja Petrus, tǟnda īškiz võttõn, īrgiz tǟnda irmtõ, rõkandõs: Jumal vōidag sīnda, Izand, algõ sinnõn nei līgõ.
23. Aga täma, ēntšta immõr kīerõn, kītiz Petrus pǟl: Kip min jūst jara, sātan, sa ertļõd mīnda, sīepierast ku sa äd mõtl mis um Jumal, aga mis um rov mīel pierast.
24. Siz Jēzus rõkandiz entš oppijid pǟl: Až mingi minnõn tāb tagan tūlda, laz kīeldõg jara īž ēntšta ja võtag rišt entš pǟl ja kǟgõ minnõn tagan.
25. Sīepierast ku až mingi entš jeng tāb ulzõ pästõ, ta kātõb täm, aga až mingi kātõb entš jeng min pierast, ta līedab täm.
26. Sīepierast, mis se äbţõb rištingõn, ku ta ama māīlma sāks entšõn, aga tieks kajjõ entš jengõn?
Voi mis võib rišting andõ entš jeng ulzõ vostamizõks?
27. Aga Rišting Pūoga tulab entš Iza ouvõs, kubs entš engõldõks, ja siz ta maksab jegaīdõn täm tīe pierrõ.
28. Ma kītõb tuodlist täddõn, ku um seļļiži nēšti, kis täs pīlõbõd, kis äb maitsõt kūolõmt, kuņtš äb nǟt tulm Rišting Puoigõ entš valdõ.
17. Pǟkabal.
 Jēzus kildzizõks sāmi; kūtebliz tierrõks tiemi, tieutimi iļ kāndatimiz, tempõlmaks.
1. Ja kūd pǟva pierrõ võtiz Jēzus Petrusõ ja Jākobusõ ja täm veļļõ Jāņõ ja vīž nēḑi īškiz kuordõ mäg pǟl
2. Ja ta sai kildzizõks nänt sīlmad jeds ja täm palg pāistiz kui pǟva, aga täm ēḑmõz sai vāldaks kui sieldõm.
3. Ja vaņtl, näntõn nägţist ēntšta Mōzus ja Elia, tämkõks rõkandõs.
4. Aga vastatõs rõkandiz Petrus Jēzus pǟl: Izand, täs um jõvist mäddõn vōlda; až sa tād, mēg tiem tǟn kuolm bougõ, īd sin pierast ja īd Mōzus pierast ja īd Elia pierast.
5. Kuņtš ta vel rõkandiz, vaņtl, sieldõ pīla vāriz nēḑi jara, ja vaņtl, pīla sizald rõkandiz ēļ: Se um min ārmaz Pūoga, kis min mīel pierast um; tǟnda kūligid.
6. Ja oppijid, sieda kūlõnd, sadist entš sīlmad pǟl māzõ ja ädagist väggõ jara.
7. Ja Jēzus, jūrõ tund ja näntõn jūrõ pūtõn, rõkandiz: Nūzigid ilzõ ja algid kārtagid.
8. Aga ku ne entš sīlmad ilzõ nustist, siz ne ist nǟt mitītõ mūdõ kui īd tǟnda, Jēzusõ ikšiggiņ.
9. Ja mäg pǟld luoikõ astõs Jēzus kūondiz näntõn pǟlõ rõkandõs: Algid rõkandigid mitīdkõks iļ sīe nēmiz, kuņtš Rišting Pūoga äb lī kūolinist ilznūzõn.
10. Ja oppijid kizist täm kädst rõkandõs: Mis siz ne kēratundijid kītõbõd, ku Elian voļļi jedmõl tulmõst?
 p. 11, 14;
11. Aga ta rõkandiz vastatõs: Elia kil tulab ja panab ama kõrdõl.
12. Aga ma kītõb täddõn, ku Elia um juba tund ja ne ist tundõt tǟnda, aga teit tämkõks, mis ne tāšt; nei līb ka Rišting Pūogan nēšti kāndatõmõst.
13. Siz oppijid sait aru, ku ta näntkõks um rõkandõn iļ rištijiz Jāņ.
14. Ja ku ne tuļt rov jūr, tuļ ikš rišting, paņ puollindžil māzõ täm jeddõ
15. Ja rõkandiz: Izand, vol alastli min pūoga vastõ, ta um kūtebli ja tämmõn um väggõ lǟlamstiz, sīepierast ku ta sadab set kõrd tullõ ja set kõrd vied sizzõl.
16. Ja ma tuoi tǟnda sin oppijid jūr ja ne ist võit tǟnda tierrõks tiedõ.
17. Aga Jēzus rõkandiz vastatõs: Sa äbuskli ja nõŗŗi sugkazam, kui kōgiņ ma līb vel täd vail?
Kui kōgiņ minnõn līb vel tēḑi kāndatõmõst?
Tūogid täm minnõn tǟn.
18. Ja Jēzus ädastiz tǟnda, ja äbjõva vaim lekš tämst ulzõ, ja puois sai tierrõks sīes entš stuņds.
19. Siz oppijid, tund īškiz Jēzus jūr, rõkandist: Mikšpierast mēg iz võim tǟnda ulzõ ajjõ?
20. Aga ta rõkandiz nänt pǟl: Täd nõddõr uskimiz pierast; sīepierast ma kītõb täddõn tuodlist: Až täd usk volks siņip sīemt sūrit, siz tēg võikst sīe mäg pǟl kītõ: Li sītšt sīn, ja ta lǟks, ja mittõ midagid äb volks täddõn võimõt.
 p. 21, 21;
21. Aga se sindõks äb lǟ muitiz ulzõ, kui īd leb pālandõks ja gavvimiz.
22. Aga ku ne pids Galileamādõ immõrkouţi keit, Jēzus rõkandiz nänt pǟl: Līb, ku Rišting Pūoga sāb andtõt rov käddõ, ja ne tapabõd täm māzõ.
23. Ja kuolmandõmõn pǟvan ta nūzõb ilzõ.
Ja ne eit väggõ muraglizõks.
24. Aga ku ne lekšt Kapernaumõ, tuļt maks võtajid Petrus jūr ja rõkandist: Kas täd opatiji äb maksa?
25. Ta kītiz: Nä.
Ja ku ta voļ kuoddõ sizzõl lǟnd, kiziz Jēzus täm kädst rõkandõs: Mis sa arrõd, Sīmon, kīen kädst võtabõd ne kēņigõd mā pǟl mūita maksõ ja pǟrādõ?
Entš lapst kädst või vȭrõd kädst?
26. Aga ta kītiz: Vȭrõd kädst.
Jēzus rõkandiz täm pǟl: Siz ne lapst āt sīest vāldiņ.
27. Aga algõ mēg nēḑi ertļõgõm, li miernaigõ, ēta ūnda ulzõ ja võta ežmiz kala, mis ilzõ tulab; ja ku sa täm sū vāldiņ tied, sa līedad īd rā kabal; sīe võttõn ānda näntõn min jedst ja sin jedst.
18. Pǟkabal.
 Ama sūrim touvõd valds.
Jēzus opatõb iļ tig sizzõl viedastimiz ja iļ touvõd vald võţmõd.
Sǟdlõm iļ kēņig, kis vȭlgidi tazantõb.
1. Sīes entš stuņds oppijid, tund Jēzus jūr, rõkandist: Kis kil um se ama sūr touvõd valds?
2. Ja kutsõn īd laps entš jūr, ta paņ sīe nänt sidamõl
3. Ja rõkandiz: Tuodlist ma kītõb täddõn: až tēg ät kīerõt tāgiž ja ät īet kui lapst, siz tēg ät sāt sizzõl touvõd valdõ.
4. Kis ni ēntšta alantõb, kui se läpš, se um ama sūr touvõd valds.
5. Ja až mingi võtab vastõ seļļiz laps min nims, ta võtab mīnda vastõ.
6. Aga kis ītõ nēšti ama piškižist, kis min pǟl uskõbõd, tig sizzõl viedastõb, sīen volks parim, ku tämmõn käbiņtõks kaggõlõ jovdõb kiv ja täm jara upandtõks tõvas kūožõs miers.
7. Äda māīlman tig sizzõl viedastimiz pierast; tig sizzõl viedastimizõn um kil tulmõst, aga äda sīe rištingõn, leb kīen tig sizzõl viedastimi tulab.
8. Aga až sin kež või jālga sīnda viedastõb tig sizzõl, raḑl täm jara ja ēta entš jūst jara; sin pierast um parim lǟdõ jelamizõ nikartõtõn või lōnkan, äb ku kād kädkõks ja kād jālgaks sādõ eitõtõn iganizõ tullõ.
9. Ja až sin sīlma sīnda viedastõb tig sizzõl, kīsk täm ulzõ ja ēta entš jūst jara; sin pierast um parim īdsiļmizõn lǟdõ jelamizõ, äb ku kād sīlmaks sādõ eitõtõn eļ tullõ.
10. Pangid tǟdõl, ku tēg mitītõ nēšti piškižist ät puolgõt; sīepierast ma kītõb täddõn, ku nänt engõld touvis īdõkabal nǟbõd min Iza palgõ, kis um touvis.
11. Sīepierast ku Rišting Pūoga um tund nēḑi pästam, kis āt kaddõnd.
 p. 9, 13;
12. Mis tēg arrõt, ku īd rištingõn volkst sada lāmbast ja nēšti volks ikš umbõ lǟnd, kas ta äb jetaks ne īdõkskimdõ īdõks mäg pǟl ja äb lǟks votšõm sieda, mis um umbõ lǟnd?
13. Ja až sugub, ku ta täm līedab, tuodlist ma kītõb täddõn, ku tämmõn um sūrim rīem iļ sīe äb ku iļ ne īdõkskimdõ īdõks, mis ist ūot umbõ lǟnd.
14. Neiīž äb ūo täd Iza tāmi, kis touvis um, laz ikš nēšti piškižist kaddõm lǟgõ.
15. Aga až veļ tieb pattõ sin vastõ, siz li ja ädast tǟnda entš ja täm īd vail; až ta sīnda kūlõb, ūod sa entš veļļõ vindõn.
 3. Moz. 19, 17;
Luk. 17, 3;
16. Aga až ta äb kūl, siz võta entš īņi vel īd või kakš, laz ama aža pīlõg kād või kuolm taparnikad sūs.
17. Aga až ta nēḑi äb kūl, kīt lātkubbõn, aga až ta ka lātkubbõ äb kūl, volgõ ta sin jedst kui pagan ja mūitanika.
18. Tuodlist ma kītõb täddõn: Mis tēg sidat mā pǟl, līb sidtõtõn volmõst touvõs, ja mis tēg vāldiņ pästat mā pǟl, līb vāldiņ pästõtõn volmõst touvõs.
 p. 16, 19;
19. Tegiž ma kītõb täddõn: Až kakš tēšti āt īds mīels mā pǟl ädsmingiz aža pierast, mis ne tābõd pallõ, sīe ne sābõd min Iza kädst, kis um touvis.
20. Sīepierast kus kakš või kuolm āt kubs min nims, sǟl ma ūob nänt vail.
21. Siz Petrus, jūrõ astõn, rõkandiz täm pǟl: Izand, mits kõrd um minnõn andõkst āndamõst entš veļļõn, kis min vastõ pattõ tieb?
Kas seis kõrd um kil?
22. Jēzus rõkandiz täm pǟl: Ma äb kīt sinnõn seis kõrd, aga seiskimdõ kõrd seis kõrd.
23. Sīepierast um touvõd vald īti rišting kēņigõks, kis tāž entš pālkalistõks vȭlgidi tazantõ.
24. Aga ku ta īrgiz tazantõ, sai ikš täm jeddõ tūodõt, kis tämmõn voļ vȭlgas kim tūontõ talentõ rās.
25. Aga ku tämmõn iz ūo makstõb, paņ izand täm jara mīm ja täm naiz ja lapst ja ama, mis tämmõn voļ, ja maksam.
26. Siz pālkali pallõs pāliz tǟnda, māzõ saddõs rõkandõs: Kāndat minkõks, ama ma maksab sinnõn.
27. Siz izand sidam īrgiz puoddõ iļ sīe pālkaliz, ta lasiz täm vāldiņ ja jetiz jara täm vȭlga.
28. Aga se īž pālkali, ulzõ tund, līediz īd tūoiz pālkaliz, kis tämmõn voļ vȭlgas sada denarionõ rās; ja tǟnda käddõ sānd ta akiz tämmõn kurkõ vizzõ rõkandõs: Maksa, mis sa vȭlgas ūod.
29. Siz se tuoi pālkali pāliz tǟnda māzõ saddõs rõkandõs: Kāndat minkõks, ma maksab sinnõn.
30. Ja ta iz tā, aga lǟnd ta paņ täm vizakuoddõ, kuņtš ta entš vȭlga jara maksab.
31. Ku ni munt pālkalist neist, mis sugiz, puodiz näntõn sidam, ja tund ne nīžist ammõ entš izandõn, mis voļ suggõn.
32. Siz izand, tǟnda jeddõ kutsõn, rõkandiz täm pǟl: Sa tigli pālkali, ama sīe vȭlga ma ūob sinnõn jara jettõn, ku sa mīnda pālist;
33. Kas siz sinnõn iz ūo ka alastlizõn volmõst tūoiz pālkaliz vastõ, kui ma sin vastõ voļ alastli?
34. Ja täm izand sai kõzizõks, āndiz täm pīņijid käddõ, kuņtš ta maksab jara ama, mis ta tämmõn voļ vȭlgas.
35. Ja nei tieb ka min touvili Iza täddõn, až tēg jegaikš entš sidamst ät āndat andõkst entš veļļõn.
19. Pǟkabal.
 Abjelamiz lagtimi.
Iļ lapst ja iļ rikuz.
1. Ja sugiz, ku Jēzus nänt sõnad voļ loptõn, ta lekš Galileamāld jara ja tuļ Jūdeamā jaggõ, tūolapūol Jordant.
2. Ja pǟgiņ rovšti kei tämmõn tagan, ja ta tei nänt sǟl tierrõks.
3. Ja farizejõd tuļt täm jūr ja rõkandist tǟnda kertõs: Kas um õigist laggõ entš naizõst ädsmingiz viga pierast.
4. Aga ta rõkandiz vastatõs: Kas tēg ät ūot luggõnd, ku lūomiz tīe tei nänt īrgandõksõst miedpūoļiz ja naistpūoļiz;
5. Ja kītiz: Sīepierast mīez jetab iza ja jema ja īeb entš naiz jūr, ja ne kakš lībõd ikš leja īd.
6. Nei siz ne äb ūot kakš, aga ikš leja; mis ni Jumal um kubbõ pand, algõ rišting lagtõg.
7. Ne rõkandist täm pǟl: Mikšpierast siz Mōzus um pand āndam laggimiz kēra ja laz laggõg.
8. Ta rõkandiz: Mōzus um andõn lubbõ täddõn entš naižist laggõ täd vizad sidamd pierast; aga īrgandõksõst se äb ūo nei vond.
9. Aga ma kītõb täddõn: Kis entš naizõst lagub, äb puortimiz pierast, ja võtab mūdõ, rikub abjelamist.
10. Oppijid rõkandist täm pǟl: Až se volmi naizkõks rištingõn seļļi um, äb ūo jõvist nāista võttõ.
11. Aga ta rõkandiz nänt pǟl: Se sõna äb mād jegaīdõ, aga kīen ta um andtõt.
12. Aga um ulziedtidi, kis seļļist āt sindõnd jema lejast, ja um seļļiži ulziedtidi, kis leb rovz āt ulzõ iedtõt, ja um ulziedtidi, kis īž āt ēntšta ulzõ iedõnd touvõd vald pierast; kis sȭitab sieda mādtõ, mādtõg entšõ.
13. Siz ne tuoit täm jūr läpši, laz ta pangõ kädud nänt pǟl ja pallõs pālagõ; aga oppijid ädastist nēḑi.
14. Aga Jēzus rõkandiz: Jetagid läpši ja algid kīeldigid näntõn tūlda min jūr, sīepierast ku seļļist pierast um touvõd vald.
15. Ja kädud näntõn pǟlõ pand ta lekš sǟld jara.
16. Ja vaņtl, ikš tund täm jūr rõkandiz: Opatiji, mis jõvvõ um minnõn tiemõst, laz ma sāg iganiz jelamiz?
17. Aga ta rõkandiz täm pǟl: Mis sa min kädst kizud iļ jõvam; ikš set um jõva.
Aga až
sa tād lǟdõ jelamizõ, siz pida pandõkši.
18. Ta kītiz täm pǟl: Mingiži?
Aga Jēzus rõkandiz: Ku sa äd tapa, äd rik abjelamist, äd saland, äbõigist äd vānast,
19. Ouvõstõd izzõ ja jemmõ ja ārmastõd entš ležglist kui īž ēntšta.
20. Nūormīez rõkandiz täm pǟl: Sieda ammõ ma ūob piddõn; mis vel pūtõb?
21. Jēzus kītiz tämmõn: Až sa tād täudli vōlda, li, mī jara mis sinnõn um ja ānda sāņtõdõn, ja sinnõn līb varandõks touvis, ja tul minnõn tagan kǟm.
 p. 6, 20;
22. Aga nūormīez, kūlõn sieda rõkkõ, lekš muragli jara, sīepierast ku tämmõn voļ pǟgin viļļõ.
23. Aga Jēzus rõkandiz entš oppijid pǟl: Tuodlist ma kītõb täddõn, ku rikaz sāb lǟlamstiz sizzõl touvõd valdõ.
24. Aga tegiž ma kītõb täddõn: Kievamim um kamelõn lǟdõ leb nõggõl sīlma äb ku rikkõn Jumal valdõ.
25. Aga sieda kūlõnd ädagist oppijid väggõ jara ja rõkandist: Kis siz võib pästõt sādõ?
26. Aga Jēzus, nänt pǟl vaņtlõs, rõkandiz: Rovvõn um se võimõt, aga Jumal võib ammõ.
27. Siz Petrus vastatõs rõkandiz täm pǟl: Vaņtl, mēg ūom ama jettõnd ja ūom sinnõn tagan kǟnd; mis līb mäddõn sīepierast?
28. Aga Jēzus rõkandiz nänt pǟl: Tuodlist ma kītõb täddõn, ku tēg, kis ūot minnõn tagan kǟnd sīes ūdpǟl sindimizõs, ku Rišting Pūoga istab entš ouv vāļikštõks raj pǟl, ka tēg istat kādtuoistõn vāļikštõks rajd pǟl ja kāndat kuodõ iļ ne kakštuoistõn Izrael sugkazamd.
29. Ja jegaikš, kis um jettõn kuodad või veļid või sõzard või iza või jema või lapst või nūrmõd min nim pierast, võtab sada kȭrdiņ tāgiž ja sāb iganiz jelamiz.
30. Aga pǟgiņd, kis āt ežmist, lībõd perrist ja perrist ežmist.
 p. 20, 16;
20. Pǟkabal.
 Sǟdlõm iļ tīelist vīnõmäggõl.
Kristus kāndatimizõst.
Tsebedeus pūogad.
Kakš sougdist.
1. Touvõd vald um īti rištingõks, perimiekõks, kis ūoņdžõl varald lekš ulzõ tīeliži lieppõm entš vīnõmäg pierast.
2. Aga kubbõ lieppõn tīelistõks iļ īd denarion rā pǟvast, ta kāimiz nänt entš vīnõmäggõl.
3. Ja ulzõ tund immõr kuolmandõmt stuņd, ta neiz vel mūḑi pīlõm tõrg pǟl ilm tīedõ;
4. Ja rõkandiz nänt pǟl: Ligid tēg ka vīnõmäggõl, ja ma āndab täddõn, mis õigist um.
5. Aga ne lekšt.
Tegiž ta lekš ulzõ immõr kūdõnt ja īdõksmõnt stuņd ja tei neiīž.
6. Aga ulzõ tund immõr īdtuoistõniz stuņd ta ka līediz mūḑi pīlõm ja rõkandiz nänt pǟl: Mis tēg pīlõt täs ama pǟva ilm tīedõ?
7. Ne rõkandist täm pǟl: Mitikš äb ūo lieppõn mēḑi.
Ta kītiz näntõn: Ligid tēg ka vīnõmäggõl.
8. Aga ku ȭdõg sugiz, kītiz vīnõmäg izand entš vagarõn: Kuts tīeliži ja maksa ulzõ pālka irgõs peristõks, ežmist sāņi.
9. Aga ku tuļt ne īdtuoistõnst stuņdst, ne sait īd denarion.
10. Ja ku tuļt ežmist, ne arrist emiņ sām, aga ka ne sait sīe īd denarion.
11. Aga sīe sānd, ne nurikšist perimie vastõ,
12. Rõkandõs: Ne perrist āt set īd stuņd tīedõ tiend, ja sa ūod mēḑi, kis mēg pǟva lǟlamt ja kīebõ ūom kandõnd, näntkõks ītizõks tiend.
13. Aga vastatõs ta rõkandiz īd pǟl nēšti: Sõbra, ma äb tie sinnõn äbõigõmt; kas sa äd ūo kubbõ lieppõn minkõks iļ īd denarion?
14. Võta mis um sin ja li; aga ma tāb nänt peristõn neiīž jennõ andõ kui sinnõn.
15. Kas äb ūo luba minnõn entš entšõmõks tiedõ, mis ma tāb?
Või kas sin sīlma um sīepierast kadli, ku ma ūob jõva.
16. Nei lībõd perrist ne ežmist ja ežmist ne perrist; sīepierast ku pǟgiņ um kutstõti, aga veitõ ulzõ kuoŗdõti.
17. Aga Jēzus, lǟds Jeruzalemõ, võtiz kakštuoistõn oppijid īškiz īņi ja kītiz näntõn riek pǟl:
18. Vaņtl, mēg lǟm Jeruzalemõ ja Rišting Pūoga sāb andtõt iļļist prīestõrd ja kēratundijid käddõ, ja ne kuodštõbõd tǟnda kūolõm sāņi.
19. Ja āndabõd tǟnda pagand käddõ keļštõbõks ja piekstõbõks ja rišt jūr rabdõbõks, ja kuolmandõmõn pǟvan ta nūzõb tegiž ilzõ.
20. Siz tuļ täm jūr Tsebedeus pūogad jema pallõs pālam kubs entš pūogadõks ja pāliz täm kädst midagist.
21. Aga ta rõkandiz täm pǟl: Mis sa tād?
Ta rõkandiz: Kīt laz ne kakš min puoigõ istagõd sin valds ikš sin jõval ja tuoi kural käddõl.
22. Aga Jēzus rõkandiz vastatõs: Tēg ät tīedat, mis tēg pālat; kas tēg võit jūodõ sīest bikarst, mis minnõn um jūomõst?
Ne rõkandist täm pǟl: Mēg võim.
 p. 26, 39;
Jāņ 18, 11;
23. Ta kītiz näntõn: Min bikarst līb täddõn kil jūomõst, aga istõ minnõn jõval ja kural käddõl, sieda andõ äb ūo minnõn võimi, aga kīendõn ta um vaļmõstõt min Izast.
24. Aga ku ne kim sieda kūlist, ne sait nukkõrõks ne kād veļ pǟl.
25. Aga Jēzus, kutsõn nēḑi, rõkandiz nänt pǟl: Tēg tīedat, ku pagand iļimõd vāļikšõbõd iļ nänt, ja ne sūrd võtabõd võimist iļ nänt.
26. Täd vail algõ volgõ ta nei; kis tāb tēšti sūrõks sādõ, volgõ täd pālkali.
27. Ja kis tāb tēšti ežmi vōlda, volgõ täd puois.
28. Neiīž kui Rišting Pūoga äb ūo tund, laz tämmõn sāgõ palktõt, aga palkõm ja āndam entš jeng pästamiz maksõks pǟgiņd jedst.
 Luk. 22, 27;
29. Ja ku ne Jerikost ulzõ lekšt, kei pǟgiņ rovšti tämmõn tagan.
30. Ja vaņtl, kakš sougdist, istõnd riekaigõ ja kūlõs, ku Jēzus lǟb piddõz, ōrist rõkandõs: Izand, Dāvid pūoga, vol alastli mäd vastõ.
31. Aga rovz ädastist nēḑi, laz ne volgõd vāgiž; aga ne ōrist vel emiņ rõkandõs: Izand, Dāvid pūoga, vol alastli mäd vastõ.
32. Ja Jēzus, paikõl īend, nutiz nēḑi ja rõkandiz: Mis tēg tāt, laz ma tiegõ täddõn?
33. Ne rõkandist täm pǟl: Izand, ku mäd sīlmad sākst vāldiņ.
34. Aga Jēzusõn puodiz sidam, ta pūtiz nänt sīlmadõn jūr, ja ildīņ ne neist tegiž ja keit tämmõn tagan.
21. Pǟkabal.
 Kristus ratstab Jeruzalemõ.
Pivakuoda pūdistimi.
Äbkazli vīgõpū.
Rõkud pivakuodas.
Sǟdlõm iļ vīnõmäg perimie.
1. Ja ku ne Jeruzalem ležgõl tuļt, Betfage jūr, Eļmäg jūs, Jēzus kāimiz kakš oppijist
2. Ja rõkandiz nänt pǟl: Ligid killõ, mis täd jeds um, ja tēg līedat ildīņ vizzõ sidtõt jemaēzõl ja vārza täm jūs; vāldiņ pästõnd, tūogid nänt min jūr.
3. Ja až mingi tädkõks midagid rõkandõb, kītigid ku Izandõn um nēḑi vajag, ja ta kāimõb ildīņ nēḑi.
4. Aga se sugiz, laz sāgõ täutõt, mis um rõkandtõt leb profet, kis kītõb:
5. »Kītigid Tsīon tidarõn: Vaņtl, sin kēņig tulab sin jūr tazamēļi ja istab jemaēzõl sǟlgas ja kāndam kāndajiz vārza sǟlgas.»
 Zah. 9, 9;
6. Aga oppijid lekšt ja teit, kui Jēzus voļ pand näntõn.
7. Ne tuoit jemaēzõl ja vārza ja paņt ārõnd nänt pǟl, ja ta istiz sīn pǟlõ.
8. Aga pǟgiņ rovšti lagtiz riek pǟl entš āriņi, aga munt raḑlist okšti pūšti ja lagtist riek pǟl.
9. Aga rovz, kis tämmõn jeds lekšt ja tagan tuļt, ōrist rõkandõs: Hozianna Dāvid pūogan!
Kītõt volgõ, kis tulab Izand nims!
Hozianna iļižis!
10. Ja ku ta Jeruzalemõ sizzõl tuļ, sai ama jālgab jalgõl rõkandõs: Kis täma um?
11. Aga rovz kītist: Täma um se profet Jēzus, Natsaretst Galileamāld.
12. Ja Jēzus lekš pivakuoddõ ja ajiz ulzõ amad, kis mīšt ja vostist pivakuodas ja likiz immõr rā vaidijidõn lōdad ja palandõkst mījidõn rajd.
13. Ja rõkandiz nänt pǟl: Um kēratõt: »Min kuodan um nuttõt sāmõst pālandõks kuodaks», aga tēg ūot tǟnda tiend uņtapajd oukõks.
 Ez. 56, 7;
14. Ja pivakuodas tuļt täm jūr sougdist ja lōnkad, ja ta tei nänt tierrõks.
15. Aga ku iļļist prīestõrd ja kēratundijid neist imtīeḑi, mis ta tei, ja läpši, kis pivakuodas ōrist ja rõkandist: Hozianna Dāvid pūogan! ne sait kõzizõks
16. Ja rõkandist täm pǟl: Kas sa kūlõd, mis ne kītõbõd?
Aga Jēzus rõkandiz nänt pǟl: Nä.
Kas tēg äb kunagid ät ūot luggõnd, ku lapst ja imbist sūst sa ūod vaļmõstõn kītõkst?
17. Ja jettõn nēḑi, ta lekš jālgabst ulzõ Betaniõ ja ei sīn iļ īe.
18. Aga ku ta ūoņdžõl lekš jālgabõ, ta tāž sīedõ.
19. Ja ta neiz riekaigas īd vīgõpū, lekš täm jūr, ja ku ta iz līeda täm pǟl mūdõ midagid ku lēḑi īd, ta rõkandiz täm pǟl: Iganõs algõ tulgõ sinst mitikš vīļakaz; ja vīgõpū kūjiz ildīņ jara.
20. Ja oppijid, sieda nǟds, imlist rõkandõs: Kui se vīgõpū um nei pakand jara kuijõn?
21. Aga vastatõs Jēzus rõkandiz nänt pǟl: Tuodlist ma kītõb täddõn: Až täddõn um usk ja tēg ät kādlõt, siz tēg ät tiet sieda īd, mis vīgõpūkõks um suggõn, aga ku tēg sīe mäggõn kītõkst: Nūz ja ēta ēntšta mierrõ! se suggõks.
22. Ja ammõ, mis tēg pallõs pālat pālandõksõs, tēg sāt, až tēg uskõt.
23. Ja ku ta lekš pivakuoddõ ja opatiz, astist tämmõn jūr iļļist prīestõrd ja rov vaņimõd rõkandõs: Mis võimizõks sa tied sieda, ja kis um andõn sinnõn sīe võimiz?
24. Aga Jēzus vastatõs rõkandiz nänt pǟl: Ma kizub täd kädst ka īd sõna; až tēg kītõt minnõn, siz ma kītõb täddõn, mingiz võimizõks ma sieda tieb.
25. Kust voļ Jāņ rištimi, touvõst või rovšti?
Aga ne nõvtist entš vail rõkandõs: Až mēg kītõm: touvõst, siz ta kītõb mäd pǟl: mikšpierast tēg ist uskõt tämmõn?
26. Až mēg kītõm: rovšti, um mäddõn kārtamõst rovšti, sīepierast ku ne amad pidabõd Jāņõ profetõks.
27. Ja vastatõs Jēzusõn ne rõkandist: Mēg äb tīedam.
Siz ta rõkandiz nänt pǟl: Siz ka ma äb kīt täddõn, mingis võimizõs ma sieda tieb.
28. Aga mis tēg arrõt?
Īd rištingõn voļt kakš puoigõ; lǟnd ežmiz jūr ta rõkandiz: Pūoga, li tämpõ tīedõ tiem vīnõmäggõl.
29. Aga ta rõkandiz vastatõs: Ma lǟb, izand; ja iz lǟ.
30. Aga lǟnd tuoiz jūr ta rõkandiz neiīž; aga se rõkandiz vastatõs: Ma äb tā; pierrõ, ku tämmõn puodiz sidam, ta lekš.
31. Kis tei nēšti kādst iza tāmiz pierrõ?
Ne rõkandist: Perri.
Jēzus rõkandiz nänt pǟl: Tuodlist ma kītõb täddõn: mūitanikad ja pūortõd sābõd jedmõl Jumal valdõ äb ku tēg.
32. Sīepierast ku täd jūr tuļ Jāņ õigõm riekkõ, ja tēg ist uskõt tämmõn; aga mūitanikad ja pūortõd uskist tämmõn; aga täddõn, ku tēg sieda neist, iz puod sugid sidam, neiku tēg volkst uskõnd tämmõn pierrõ.
33. Kūligid īd mū sǟdlõm.
Voļ rišting, perimīez, kis pistatiz vīnõmäggõ ja tei tämmõn tara immõr ja sizzõl ta kōviz vīnõ pīkstõb muoļd ja tei torn ilzõ ja āndiz sīe jara mātīelistõn ja lekš mūzõ.
34. Aga ku tuļ vīļakaz āiga, ta kāimiz entš pālkaliži mātīelist jūr entš vīļakazzõ sām.
35. Aga mātīelist, võttõnd täm pālkaliži, pieksist ītõ, aga īd ne rabist māzõ ja īd viskist kividõks māzõ.
36. Tegiž ta kāimiz mūḑi pālkaliži, emiņ kui jedmõl, ja ne teit näntkõks neiīž.
37. Perizõks ta kāimiz entš pūoga nänt jūr rõkandõs: Ummit ne min pūogast uigõbõd.
38. Aga ku mātīelist neist puoigõ, ne rõkandist entš vail: Se um se pierriji; tulgid, tapam täm māzõ ja võtam täm pierandõks.
39. Ja tǟnda võttõnd ne ētist täm ulzõ vīnõmäggõld ja tapist täm māzõ.
40. Ku ni tulab vīnõmāg izand, mis ta tieb nänt mātīelistõks?
41. Ne rõkandist täm pǟl: Ta loptab ne äbjõvad tiglist jara ja āndab vīnõmāg munt tīelistõn, kis āndabõd tämmõn vīļakazzõ entš āigal.
42. Jēzus rõkandiz nänt pǟl: Kas tēg ät ūot kēris mittõ kunagid luggõnd: »Se kiv, mis jel tējid kui äbkȭlbatõb jara ētist, um sānd nūrka kivvõks; leb Izand um se nei suggõn ja um im mäd sīlmadõn.»
 Lr. 118, 22. 23;
Apt. 4, 11;
43. Sīepierast ma kītõb täddõn, ku Jumal vald sāb täd kädst võttõt ja andtõt pagandõn, kis täm vīļakazzõ kāndabõd.
44. Ja kis sīe kiv pǟl sadab, lǟb loššõks, aga kīen pǟl se sadab, täm se tieb puruks.
45. Ja iļļist prīestõrd ja farizejõd, kūlõs täm sǟdlõmidi, sait aru, ku ta iļ nänt rõkandiz.
46. Ja vegtõs tǟnda vizzõ võttõ ne kārtist rovšti, sīepierast ku ne pidist tǟnda profetõks.
22. Pǟkabal.
 Sǟdlõm iļ kēņig tiedõt kāzgõnd.
Iļ pǟrā.
Ilznūzimi.
Ama sūr pandõks.
Kristus Dāvid pūoga ja izand.
1. Ja vastatõs Jēzus kītiz näntõn tegiž leb sǟdlõmd rõkandõs:
2. Touvõd vald um īti rištingõks, kēņigõks, kis entš pūogan kāzgõņi tei;
3. Ja kāimiz entš pūošidi kutstõti kāzgõņiz kutsõm, ja ne ist tāt tūlda.
4. Ta kāimiz tegiž mūḑi pūošidi rõkandõs: Kītigid kutstõbõdõn: Vaņtl, min sīemnāiga um vaļmõks tiedõt, min ǟrgad ja baŗtõt lūomõd āt taptõt ja ama um vaļmõks tiedõt, tulgid kāzgõņiz.
5. Aga ne ist pant sieda tǟdõl ja lekšt ikš entš nurmõ, tuoi entš kōpikšimiz jūr.
6. Aga munt, vizzõ võttõnd täm pūošid, latastist nēḑi ja tapist māzõ.
7. Aga kēņig sai kõzizõks ja, kaimõn entš suodavägud, ta loptiz jara ne uņtapajd ja altiz palam nänt jālgab.
8. Siz ta rõkandiz entš pūošid pǟl: Kāzgõnd āt kil vaļmõks tiedõt, aga kutstõbõd ist ūot vertlist.
9. Ligid ni riek lāgõmd pǟl ja kutsigid kāzgõņiz, mingiži tēg līedat.
10. Ja ne pūošid, lǟnd riekud pǟl, ajist kubbõ amad, kīenḑi līedist, tigliži kui ka jõvḑi, ja kāzgõnd kuoda sai täutõt nēšti, kis lōda jūs istist.
11. Aga ku kēņig tuļ vaņtlõm nēḑi, kis lōda jūs istist, ta neiz ītõ rištingt, kīen iz ūo sǟlgas kāzgõnd ēḑmõz.
12. Ja ta rõkandiz täm pǟl: Sõbra, kui sa ūod tund sizzõl, ku sinnõn äb ūo kāzgõnd ēḑmõst?
Aga ta pīliz kui mǟmi.
13. Siz kēņig rõkandiz pālkalist pǟl: Sidagid tämmõn vizzõ jālgad ja kädud ja ētagid täm ama perizõ pimdõmõ, sǟl um räukimi ja ambõd kīerimi.
14. Sīepierast ku pǟgiņ um kutstõti, aga veitõ ulzõ kuoŗdõti.
15. Siz farizejõd lekšt ja pidist nõvvõ, kui ne tǟnda võikst akkõ rõks;
16. Ja kāimist täm jūr entš oppijiḑi kubs Herodes rovkõks, kis rõkandist: Opatiji, mēg tīekam, ku sa ūod tuodli ja opatõd tuodlist Jumal riekkõ ja äd pan mikšmõks mitītõ, sīepierast ku sa äd vaņtl rišting näg pǟl;
17. Siz kīt ni mäddõn: Mis sa arrõd, kas um āndamõst kēzarõn pǟrādõ või äb?
18. Aga Jēzus, tundõs nänt tigmīeldõ, rõkandiz: Kādkēļist, mis tēg kērtat mīnda?
19. Nägţigid minnõn īd pǟrā rā kabal.
Aga ne āndist täm käddõ īd denarion rā.
20. Ja ta rõkandiz nänt pǟl: Kīen tēḑ ja pēļikēra se um?
21. Ne rõkandist: Kēzar.
Siz ta rõkandiz nänt pǟl: Siz āndagid kēzarõn mis kēzarõn um ja Jumalõn mis Jumalõn um.
22. Ja sieda kūlõnd ne imlist ja, jettõnd tǟnda, lekšt jara.
23. Sīe entš pǟvan tuļt täm jūr zadukejõd, kis kītist, ku äb voļļi ilznūzimist, ja kizist täm kädst,
24. Rõkandõs: Opatiji, Mōzus um rõkandõn: Až mingi kūolõb, kīen äb ūo läpši, siz um täm veļļõn täm naiz võtamõst ja entš veļļõn tagantuļļijidi virgtõmõst.
25. Aga mäd vail voļt seis veļļõ, ja ežmi, võttõn nāista, kūoliz jara, ja nei ku tämmõn iz ūo tagantuļļijidi, jetiz ta entš naiz entš veļļõn.
26. Neiīž ka tuoi ja kuolmõz, seismõnt sāņi.
27. Aga pierrõ nēḑi amḑi kūoliz nai jara.
28. Nēšti sēšist, kīen nai ta ni līb ilznūzimiz āigal, sīepierast ku ta amadõn voļ.
29. Aga vastatõs Jēzus rõkandiz nänt pǟl: Tēg lǟt umbõ, äb tundõs äb kēridi äb Jumal joudõ.
30. Sīepierast ku ilznūzimiz āigal äb ne naiži võtat, äb ka mielõ lǟt, aga lībõd kui engõld touvõs;
31. Aga iļ ilznūzimiz kūolinist, kas tēg ūot luggõnd, mis Jumal täd pǟl um rõkandõn, kītõs:
32. »Ma ūob Abraam Jumal ja Izaak Jumal ja Jākob Jumal.» Ta äb ūo kūolõnd, aga jelzist Jumal.
33. Ja rovvõn, sieda kūlos, ētiz irm iļ sie opatõks.
34. Aga farizejõd kūlõnd, ku ta voļ zadukejõdõn sūd vizzõ pand, tuļt kubbõ.
35. Aga ikš nēšti, pandõkst opatõks tundiji, kiziz kertõs täm kädst:
36. Opatiji, mingi pandõks um ama sūrim pandõkst opatõksõs?
37. Aga ta rõkandiz täm pǟl: Sinnõn um ārmastõmõst Izandt entš Jumalt ama entš sidamõks ja ama entš jengkõks ja ama entš mīelkõks.
38. Se um se ama sūrim ja ežmi pandõks.
39. Tuoi um tämkõks īti: Sinnõn um ārmastõmõst entš ležglist kui īžēntšta.
40. Nänt kād pandõks jūs tǟnkõbõd ama pandõkst opatõks ja profetõd.
 p. 7, 12;
Rom. 13, 10;
41. Aga ku farizejõd voļt kubbõ tund, Jēzus kiziz nänt kädst,
42. Rõkandõs: Mis tēg arrõt iļ Kristus, kīen pūoga ta um?
Ne rõkandist täm pǟl: Dāvid.
43. Ta rõkandiz nänt pǟl: Kui siz Dāvid, Vaims, tǟnda nutab izandõks rõkandõs:
44. »Izand kītiz min izand pǟl: Ista min jõvvõl käddõl, kuņtš ma sin vastuksnikad sāb panm sin jālgad alizõks.»
45. Až ni Dāvid tǟnda nutab izandõks, kui ta siz um täm pūoga?
46. Ja mitikš iz või vastatõ tämmõn mitītõ sõnnõ; iz ka tuoḑ sīest pǟvast mingi täm kädst midagist kizzõ.
23. Pǟkabal.
 Jēzus opatõb mingist āt kēratundijid ja farizejõd.
1. Siz Jēzus kītiz rovvõn ja entš oppijidõn,
2. Rõkandõs: Kēratundijid ja farizejõd āt istõnd Mōzus opatõbraj pǟl.
3. Siz ni ammõ, mis ne täddõn kītõbõd, tiegid ja pidagid, aga nänt tīed pierrõ algid tiegid; sīepierast ku ne rõkandõbõd ja äb tiet.
4. Aga ne sidabõd kubbõ lǟlamd kāndamd ja panbõd rov abud pǟl, aga īž ne äb tāt nēḑi mittõ suormkõks liktõ.
5. Aga amad entš tīed ne tiebõd rovvõn nǟdõbõks, sīepierast ne lagtõbõd laigald entš mǟdlimiz kēridi ja tiebõd sūrd paļštõkst.
6. Aga ne ārmastõbõd ežmiži kūožidi lōda jūs istõs ja ežmiži rajdi zinagogis;
7. Ja tēriņtimidi tȭrgõd pǟl ja ku sābõd rovšti nuttõt: Rabbi.
8. Aga tēḑi algõ nutagõd: Rabbi! sīepierast ku ikš um täd opatiji, aga tēg amad ūot veļid.
9. Ja täddõn äb ūo mitītõ entš izaks nutamõst mā pǟl; sīepierast ku ikš um täd iza, se touvili.
10. Algõ tēḑi ka nutagõd juodijidõks, sīepierast ku täddõn um ikš juodiji, Kristus.
11. Aga kis tēšti um sūrim. volgõ täd pālkali.
12. Aga kis īž ēntšta ilantõb, sāb alantõt, ja kis īž ēntšta alantõb, sāb ilantõt.
 Iob 22, 29;
Ets. 21, 31;
13. Aga äda täddõn, kēratundijid ja kādkēļist farizejõd, ku tēg klõkšõt vizzõ touvõ vald rov jedst, sīepierast ku äb tēg lǟt sizzõl, äb ka lassõt nēḑi, kis lǟkst, sizzõl lǟm.
14. Äda täddõn, kēratundijid ja kādkēļist farizejõd, ku tēg sīet jara lesknaist kuodad ja sīlmad jeds pidat pitkidi pālandikši; sīepierast līb täddõn vastõ võtamõst ama lǟlam suņd.
15. Äda täddõn, kēratundijid ja kādkēļist farizejõd, ku tēg kǟt iļ mier ja mā ītõ usk jūr kīerõm, ja ku ta um seļļizõks sānd, tēg tiet tǟnda eļ lapsõks, kakškõrd emiņ, kui tēg īž.
16. Äda täddõn sougdist rieknägţijid, kis rõkandõt: Až mingi pivakuoda jūs vānastõb, se äb ūo midagid; aga až mingi pivakuoda kūlda jūs vānastõb, um sieda vȭlgas.
17. Tēg lōļõd ja sougdist, sīepierast mis um emiņ, kūlda või pivakuoda, mis kuldõ pivastõb?
18. Ja až mingi āltar jūs vānastõb, se äb ūo midagid, aga až mingi and jūs vānastõb, mis täm pǟl, um sieda vȭlgas.
19. Sougdist, sīepierast mis um emiņ, and või āltar, mis tǟnda pivastõb?
20. Kis ni āltar jūs vānastõb, vānastõb täm jūs ja ama jūs, mis täm pǟl um.
21. Ja kis vānastõb pivakuoda jūs, vānastõb täm jūs ja sīe jūs, mis täm sizal um.
22. Ja kis vānastõb touvõ jūs, vānastõb Jumal vāļikštõks raj jūs ja sīe jūs, kis täm pǟl istab.
23. Äda täddõn, kēratundijid ja kādkēļist farizejõd, sīepierast ku tēg āndat kimmõz jag mǟtirist ja dillist ja kīmgist ja jetat sīe ama lǟlam pandõkst opatõksõs, kuod ja alastõm ja usk; sieda volks tiemõst ja nēḑi äb volks jetamõst.
 3 Moz. 27, 30;
24. Sougdist rieknägţijid, kis tēg sǟskidi ūdõt ja kamel jara nīelõt!
25. Äda täddõn, kēratundijid ja kādkēļist farizejõd, sīepierast ku tēg tiet pūdõks bikar ja kouš iļļiz pūol, aga sizald ne āt rēvdõtõ ja sīetõkst tǟdõd.
26. Sougdi farizej, tie jedmõl pūdõks bikar sizaļiz pūol, laz ka täm uļļi pūoļ sāgõ pūdõks.
27. Äda täddõn, kēratundijid ja kādkēļist farizejõd, sīepierast ku tēg ūot ītist vāldaks võidtõt kālmadõks, mis uldõpēḑin kil knaššõd pāistabõd, aga sizald āt tǟdõd kūolõnd lūdkõks ja amasugliz paskaks.
28. Nei ka tēg pāistat rov jeds uldõpēḑin kui õigist, aga ūot sizald tǟdõd kādkēļist volmist ja äbõigõmt.
29. Äda täddõn, kēratundijid ja kādkēļist farizejõd, sīepierast ku tēg tiet ilzõ profetõd kālmad ja puskantõt õigist ōdad,
30. Ja rõkandõt: Až mēg volksmõ vond entš izad āigis, siz mēg äb volksmõ kubs vond näntkõks profetõd vier jūs.
31. Nei tēg tapartõt īž iļ entš, ku ūot nänt pūogad, kis profetõd māzõ tapist.
32. Ka tēg täutõt entš izad aigõ.
33. Ūškad, vijjist ūškad sindõks, kui tēg urgõt eļ suņdst?
34. Vaņtl, sīepierast ma kāimõb täd jūr profetidi ja kovaldi ja kēratundijidi; nēšti tēg mūḑi tapat māzõ ja rabbõt rišt jūr ja nēšti tēg mūḑi pieksat entš zinagogis ja vājastõt nēdi jālgabst jālgabõ,
35. Kui laz tulgõ täd pǟl ama õigi ver, mis mā pǟl um valtõt, õigiz Abel vierst Barakia pūoga Tsakaria vīerda sāņi, kīentõ tēg tapist māzõ pivakuoda ja āltar vail.
36. Tuodlist ma kītõb täddõn: Se ama tulab sīe sugkazam pǟl.
37. Jeruzalem!
Jeruzalem! kis sa profetõd māzõ tapad ja kividõks māzõ viskud nänt, kis sin jūr āt kaimdõt!
Mitskõrd ma tāž sin läpši kubbõ kuoŗŗõ, kui kana kaņkiži kubbõ kūoŗõb tībõd ala, aga tēg ist tāt.
38. Vaņtl, täd kuoda sāb täddõn tijaks jettõt.
39. Sīepierast ma kītõb täddõn: Sīest āigast tēg mīnda ät nǟt siedaig sāņi kuņtš rõkandõt: Kītõt volgõ, kis tulab Izand nims.
 p. 21, 9;
24. Pǟkabal.
 Iļ Jeruzalem jara artimiz ja māīlma lopandõks.
1. Ja pivakuodast ulzõ tund, Jēzus lekš jara, ja täm oppijid, jūrõ astõnd, nägţist tämmõn pivakuoda jelidi.
2. Aga ta rõkandiz vastatõs nänt pǟl: Kas tēg sieda ammõ ät nǟt?
Tuodlist ma kītõb täddõn: Sīḑ äb sā jettõt mitikš kiv kiv pǟl, mis äb sā jara murdtõt.
3. Aga ku ta voļ Eļmäg pǟl māzõ istõn, tuļt oppijid īškiz täm jūr rõkandõs: Kīt mäddõn, kuna se līb, ja mis līb sin tulmiz ja täutõt āiga tēḑ?
4. Ja Jēzus vastatõs rõkandiz nänt pǟl: Pangid tǟdõl, algõ tēḑi mingi vīgõ umbõ.
5. Sīepierast ku pǟgiņd tulbõd min nims rõkandõs: Ma ūob Kristus, ja vībõd pǟgiņdi umbõ.
6. Kil tēg sāt kūltõ iļ suodad ja suoda tieutõd; pangid tǟdõl, algid ädagigid, sīepierast ku sīen um suggõmõst, sīegid vel äb ūo lopandõks.
7. Sīepierast ku nūzõb rov vastõ rovvõ ja vald vastõ valdõ, ja lībõd nǟlgad ja mā dõržimist mād kouţi.
8. Aga se ama um puodud īrgandõks.
9. Siz ne āndabõd täd jara vāja sizzõl ja tapabõd täd māzõ, ja tēg sāt gintõt amšti rovvist min nim pierast.
 p. 10, 17. 22;
10. Ja siz sābõd pǟgiņd nukkõrdõks ja āndabõd jara īdtuoiz ja gintõbõd īdtūoista.
11. Ja nūzõb pǟgiņ lȭigaprofetidi ja vībõd pǟgiņdi umbõ.
12. Ja sīepierast ku äbõigõm lǟb sūrõks, īeb pǟgiņdõn ārmastõks kīlmaks.
13. Aga kis līb pīldzi lopandõkst sāņi, se sāb pästõt.
 p. 10, 22;
14. Ja se evangelium iļ vald sāb tieutõt pids ammõ māilmõ tapartõksõks amad rovvõn, ja siz tulab lopandõks.
15. Ku tēg ni nǟt sieda jara artimiz nīgrõmt, iļ mis um rõkandtõt leb profet Daniel, pivas kūožõs pīlõm — kis sieda lugub, pangõ tǟdõl —
16. Siz laz ne, kis Jūdeamāl āt, urgõgõd mägiz;
17. Ja kis um katuks pǟl, algõ astag māzõ midagist võtam entš kuodast;
18. Ja kis nurms um, algõ lǟgõ tāgiž entš ēḑmõst võtam.
19. Aga äda näntõn, kis lǟlamd āt ja kis imtõbõd nēši päuvši.
20. Aga pālagid, algõ täd urgimi volgõ tallõ või zabbat pǟvan;
21. Sīepierast ku siz līb sūr vāja, mingi äb ūo vond māīlma īrgandõksõst siedaig sāņi ja mingi emiņ äb lī.
22. Ja až ne pǟvad äb sākst lītõltõt, äb sāks mitikš leja pästõt; aga ulzõ kuoŗdõt pierast sābõd ne pǟvad lītõltõt.
23. Až siz mingi täd pǟl rõkandõb: Vaņtl, täs um Kristus, või sǟl, algid uskigid.
24. Sīepierast ku nūzõbõd lȭigakristusõd ja lȭigaprofetõd ja tiebõd sūri imtēḑi ja imtīeḑi, laz ka ulzõ kuoŗdõti, až võiks, vīgõd umbõ.
25. Vaņtl, ma ūob täddõn jeddõpēḑin kītõn sieda.
26. Až ne ni täd pǟl rõkandõbõd: Vaņtl, ta um kōgars, algid ligid ulzõ, või: Vaņtl, ta um āitis, algid uskigid.
27. Sīepierast ku neme valkt ulzõ lǟb ūomõg ald ja pāistab ȭdõg alist sāņi, nei līb Rišting Pūoga tulmi.
28. Až kuskis um māita, sīn tulbõd kuotkanõd kubbõ.
 Job. 39, 30;
Hab. 1, 8;
29. Aga pakand pierrõ nänt pǟvad vaijõ lǟb pǟva pimdõks ja kū äb ānda entš kūvallõ ja touvõtǟdõd sadabõd touvõst māzõ ja touvõd viššõmd likkõbõd.
30. Ja siz pāistab Rišting Pūoga tēḑ touvõ jūs, ja siz ullõbõd amad rov sugkazamd mā pǟl; ja nǟbõd Rišting Puoigõ tulm touvõ pīlis sūr joudkõks ja ouvkõks.
 Näg. 1, 7; p. 26, 64;
Dan. 7, 13. 14;
31. Ja ta kāimõb entš engiļdi sūr bazun īelkõks, ja ne kuoŗŗõbõd kubbõ täm ulzõ kuoŗdõti nēšti nēļast tūlst, īdst touvõd tutkamõst tūoista tutkamt sāņi.
 1 Kor. 15, 52; 1 Tes. 4, 16;
32. Aga oppigid sǟdlõm vīgõpūst: Ku täm oksas juba kȭļim sugub ja liedõd ētabõd, tēg tīedat, ku sõv um ležgõl.
33. Neiīž ka, ku tēg sieda ammõ nǟt, tēg tīedat, ku se um ležgõl uks tagan.
34. Tuodlist ma kītõb täddõn, ku se sugkazam äb lop, kuņtš se ama sugub.
35. Tōvaz ja mā loppõbõd, aga min sõnad äb loppõt.
36. Aga sieda päuvõ ja stuņdõ äb tīeda mitikš, äb touvõd engõld, äb Pūoga, ku īd Iza ikšiggiņ.
37. Aga nei kui voļ Nōa päuvši, neiīž līb Rišting Pūoga tulmizõs.
 1 Moz. 6, 11—13;
38. Sīepierast ku neiīž neme ne voļt nēši päuvši, jedmõl patud vied paizimist, sīeds ja jūods ja naiži võttõs ja mielõ lǟds, sieda päuvõ sāņi, ku Nōa lekš kirštõ.
39. Ja ne ist pant tǟdõl, kuņtš tuļ patud vied paizimi ja võtiz nänt amad jara; nei līb ka Rišting Pūoga tulmizõs.
40. Siz lībõd kakš nurms, ikš sāb vastõ võttõt ja tuoi jettõt.
41. Kakš naistpūoļist jovabõd kädkivkõks, ikš sāb vastõ võttõt, tuoi jettõt.
42. Siz volgid virgs, sīepierast ku tēg ät tīedat, mingis pǟvan täd Izand tulab.
43. Aga sieda tēg sāt aru, až perimīez tīedaks, mingis īe vaŗtāigal salaj tulab, volks ta kil virgs ja äb lassõks entš jellõ sizzõl mūrdam.
44. Sīepierast volgid ka tēg vaļmõd, sīepierast ku Rišting Pūoga tulab stuņds, mingizõs tēg ät mõtlõt.
45. Kis ni um se ustõb ja koval pālkali, kīentõ Izand um pand iļ entš aim, näntõn āigal tuoitõ āndam.
46. Pivali um se pālkali, kīentõ Izand tulds līedab nei tiem.
47. Tuodlist ma kītõb täddõn, ta täm panab iļ ama entš vīļa.
48. Aga až se tigli pālkali rõkandõb entš sidams: Min Izand vībõb;
49. Ja īrgõb tuoiži pālkaliži pieksõ ja jūobõndõks sīedõ ja jūodõ,
50. Sīe pālkaliz Izand tulab seļļizõn pǟvan, ku ta äb vodl ja seļļizõs stuņds, ku ta äb tīeda;
51. Ja raḑlõb täm kaţki ja āndab tämmõn jaggõ kādkēļist jūs, kus um räukimi ja ambõd kīerimi.
25. Pǟkabal.
 Sǟdlõm iļ kim neitst, iļ talent rā, mis jegaīdõn um andtõt ja iļ periz kuod pǟva.
1. Siz līb touvõd vald īti kim neitskõks, kis, võttõnd entš lāmpõd, lekšt ulzõ brūtganan vastõ.
 Luk. 12, 35. 36;
2. Aga vīž voļt nēšti lōļõd ja vīž kovald.
3. Sīepierast ku lōļõd, lāmpõd võttõnd, ist võtat eļļõ entšõn īņi.
4. Aga kovald võtist rīstõd sizal eļļõ īņi, kubs entš lāmpõdõks.
5. Aga ku brūtgana vībiz, sait amad uņizõks ja inist maggõm.
6. Aga pūolstīedõ sugiz ōrandõks: Vaņtl, brūtgana, ligid ulzõ tämmõn vastõ.
7. Siz nūzist amad ne neitsõd ja paņt kõrdõl entš lāmpõd.
8. Aga lōļõd rõkandist kovald pǟl: Āndagid mäddõn entš eļst, sīepierast ku mäd lāmpõd kistõbõd jara.
9. Aga kovald vastatist rõkandõs: Nei äb, algõ pūtõg jara täddõn ja mäddõn, parim ligid mījid jūr ja vostagid entšõn.
10. Aga ku ne lekšt vostam, tuļ brūtgana, ja kis vaļmõd voļt, lekšt tämkõks kubs kāzgõņiz, ja ukš sai vizzõ klõkštõt.
11. Aga pierrõ tuļt ka tuoist neitsõd ja rõkandist: Izand, Izand, tie mäddõn vāldiņ.
12. Aga ta rõkandiz vastatõs: Tuodlist ma kītõb täddõn, ma äb tund tēḑi.
13. Volgid siz virgs, sīepierast ku tēg ät tīedat äb päuvõ äb stuņdõ.
14. Sīepierast, nei kui ikš rišting, jara lǟds, kutsiz entš pālkaliži ja āndiz nänt käddõ entš varandõks.
15. Ja āndiz kīen vīž talentõ, kīen kakš, kīen īd, jegaīdõn täm võimiz pierrõ, ja lekš ildīņ jara.
16. Se, kis voļ sānd vīž talentõ, lekš ja kōpikšiz näntkõks ja peļiz jūrõ tūoista vīž.
17. Neiīž, kīen voļt kakš, ta peļiz jūrõ tūoista kakš.
18. Aga kis voļ sānd īd, lekš ja kōviz täm mānala ja paņ salaks entš izand rā.
19. Aga kōgiņ āiga pierrõ tuļ nänt pālkalist izand ja pidiz näntkõks arrõ.
20. Ja se tund, kis vīž talentõ voļ sānd, tuoi īņi vel tūoista vīž talentõ rõkandõs: Izand, sa ūod minnõn vīž talentõ andõn, vaņtl, ma ūob jūrõ peļļõn tūoista vīž talentõ.
21. Aga täm izand rõkandiz täm pǟl: Jõvist, sa jõva ja ustõb pālkali, sa ūod vond ustõb veitiz jūs, ma panab sin iļ pǟgiņ; li entš izand rīemõ.
 23; p. 24, 45—47;
22. Ja se tund, kīen voļt kakš talentõ, rõkandiz: Izand, sa ūod andõn minnõn kakš talentõ, vaņtl, ma ūob jūrõ peļļõn tūoista kakš talentõ.
23. Täm izand rõkandiz täm pǟl: Jõvist, sa jõva ja ustõb pālkali, sa ūod vond ustõb veitiz jūs, ma panab sin iļ pǟgiņ; li entš izand rīemõ.
24. Aga siz ka se tund, kis īd talent voļ sānd, rõkandiz: Izand, ma tīediz, ku sa ūod viza rišting, kis nītõd, kus sa äd ūo killõn, ja kūoŗõd kubbõ, mis sa äd ūo pillõn.
25. Ja kartõs ma lekš ja matiz sin talent mānala; vaņtl, täs um sin entšõm.
26. Aga täm izand rõkandiz vastatõs täm pǟl: Sa tigli ja lāiska pālkali, sa tīedist, ku ma nītõb, kus ma äb ūo killõn, ja kūoŗõb kubbõ, mis ma äb ūo pillõn.
27. Siz sinnõn voļ min rā āndamõst vaidijid käddõ ja, tund, ma volks kil entš entšõm käddõ sānd kubs kazzõks.
28. Võtagid siz täm kädst jara sīe talent ja āndagid sīen, kīen āt kim talentõ.
29. Sīepierast ku jegaīdõn, kīen um, sāb andtõt ja līb killõld; aga kīen äb ūo, sīe kädst sāb võttõt ka, mis tämmõn um.
30. Ja ētagid äbkȭlbatõb pālkaliz ulzõ ama perizõ pimdõmõ; sǟl līb räukimi ja ambõd kīerimi.
31. Aga ku Rišting Pūoga tulab entš ouvs ja amad engõld täm īņi, siz ta istab entš ouv vāļikštõks raj pǟl.
 p. 16, 27;
32. Ja täm jeddõ tulbõd kubbõ amad rovd, ja ta jagub nēḑi īdtuoižist, kui paint jagub lambidi jāsist.
33. Ja ta panab lambõd entš jõvvõl käddõl ja jāsõd kurrõl käddõl.
34. Siz kēņig rõkandõb nänt pǟl, kis täm jõval käddõl āt: Tulgid tǟn, min Iza pivastõt, pierrigid valdõ, mis täd pierast um vaļmõstõt māīlma īrgandõksõst.
35. Sīepierast ku minnõn voļ sīemiz nǟlga, ja tēg ūot minnõn sīedõ andõnd; minnõn voļ jūomiz nǟlga, ja tēg jūotist mīnda; ma voļ vȭrbõks, ja tēg võtist mīnda vastõ;
36. Ma voļ pāļaz, ja tēg ēḑtist mīnda; ma voļ ruja, ja tēg voļt mīnda vaņtlõmõs; ma voļ vizakuodas, ja tēg tuļt min jūr.
37. Siz õigist vastatõbõd tämmõn rõkandõs: Izand, kuna mēg ūom nǟnd sīnda sīemiz nǟlgas ja ūom sīetõnd, või jūomiz nǟlgas ja ūom jūotõnd?
38. Aga kuna mēg ūom nǟnd sīnda vȭrbõks ja ūom vastõ võttõnd, või paļļõ ja ūom ēḑtõnd?
39. Aga kuna mēg ūom nǟnd sīnda rujjõ või vizakuodas ja ūom tund sin jūr?
40. Ja kēņig rõkandõb vastatõs nänt pǟl: Tuodlist ma kītõb täddõn, mis tēg ūot tiend īdõn nēšti ama piškižist, sieda tēg ūot tiend minnõn.
 Z. vs. 19, 17;
41. Siz ta rõkandõb ka nänt pǟl, kural käddõl: Ligid min jūst jara, tēg jara vantõt, iganizõ tullõ, mis um vaļmõstõt kure ja täm engõld pierast.
 p. 7, 23;
42. Sīepierast ku ma voļ sīemiz nǟlgas, ja tēg ät ūot andõnd minnõn sīedõ; ma voļ jūomiz nǟlgas, ja tēg ät ūot mīnda jūotõnd;
43. Ma voļ vȭrbõks, ja tēg ist võtat mīnda vastõ; ma voļ pāļaz, ja tēg ist ēḑtõt mīnda; ma voļ ruja ja vizakuodas, ja tēg ist tuļt mīnda vaņtlõm.
44. Siz ka ne tämmõn vastatõbõd rõkandõs: Izand, kuna mēg ūom nǟnd sīnda sīemiz või jūomiz nǟlgas volm või vȭrbõks või paļļõ või rujjõ või vizakuodas ja äb ūom sinnõn palkõnd?
45. Siz ta vastatõb näntõn rõkandõs: Tuodlist ma kītõb täddõn, mis tēg ät ūot tiend īdõn nēšti ama piškižist, sieda tēg ät ūot minnõn tiend.
46. Ja ne lǟbõd iganizõ vaijõ, aga õigist iganizõ jelamizõ.
26. Pǟkabal.
 Kristus sāb zalbkõks võidtõt, sīeb oppijidõks passa ūonõst, Getsemanes, sāb vizzõ võttõt ja Kaifas jeddõ vīdõt.
Petrus kīeldimi.
1. Ja sugiz, ku Jēzus, amad ne sõnad loptõn, rõkandiz entš oppijid pǟl:
2. Tēg tīedat, ku pierrõ kātõ päuvõ lībõd passa pivad ja Rišting Pūoga sāb jara andtõt rištõ rabdõbõks.
3. Siz tuļt kubbõ iļļist prīestõrd ja rov vaņimõd iļiz prīestõr, nimtõt Kaifas, kuoddõ.
4. Ja pidist nõvvõ kubs, laz ne võigõd leb kom Jēzus vizzõ võttõ ja māzõ tappõ.
5. Aga ne rõkandist: Set äb pivad āigal, algõ rov vail vastõnūzimi suggõg.
6. Aga ku Jēzus voļ Betanias, sūrtebliz Sīmon kuodas,
7. Tuļ täm jūrõ nai, kīen voļ alabastõr rīst sizal tõurõz zalb, ja ta valiz sīe tämmõn pǟ pǟl, ku ta lōda jūs istiz.
8. Aga oppijid, sieda nǟds nukkõrõks sānd, rõkandist: Mikšpierast seļļi raiskimi?
9. Sīepierast ku ta võiž täm tõuristiz jara mīdõ ja sāņtõdõn andõ.
10. Aga ku Jēzus sieda aru sai, ta rõkandiz nänt pǟl: Miks tēg tiet vaijõ sīe naizõn?
Sīepierast ku ta um jõvvõ tīedõ min jūs tiend.
11. Sīepierast ku sāņtidi um täddõn īdõkabal täd jūs, aga ma äb lī täddõn īdõkabal.
12. Sīepierast ta um sīe zalb min leja pǟl vallõn, laz mīnda vaļmõstõg matamiz pierast.
13. Tuodlist ma kītõb täddõn: Kus īd evangelium sāb tieutõt iļ ama māīlma, sāb ka kītõt, täm mǟdlimizõks, mis ta um tiend.
14. Siz ikš nēšti kādtuoistinist, nimtõt Jūdas Iskariot, lǟnd iļļist prīestõrd jūr,
15. Rõkandiz: Mis tēg tāt minnõn andõ, ja ma āndab täm jara täd käddõ?
Aga ne tõitist tämmõn kuolmkimdõ õbdõ kabalt.
 Jāņ 11, 57;
16. Ja sīest irgst ta votšiz parast aigõ, laz āndag täm jara.
17. Aga ežmis äbapantõt lēbad pǟvan astist oppijid Jēzus jūr rõkandõs: Kus sa tād, laz mēg vaļmõstõgõm passa ūonõ, sinnõn sīedõbõks?
18. Aga ta rõkandiz: Ligid jālgabõ īd jūr ja kītigid tämmõn: Opatiji rõkandõb: Min āiga um ležgõl; ma vaļmõstõb sin jūs passa ūonõst entš oppijidõks.
19. Ja oppijid teit, kui Jēzus voļ pand näntõn, ja vaļmõstist passa ūonõst.
20. Aga ku ȭdõg tuļ, ta istiz lōda jūr, kubs kādtuoistõn oppijidõks.
21. Ja kuņtš ne seit, ta rõkandiz nänt pǟl: Tuodlist ma kītõb täddõn, ku ikš tēšti āndab min jara.
22. Ja sānd väggõ muraglizõks īrgiz jegaikš rõkandõ täm pǟl: Izand, kas ma se ūob?
23. Aga ta rõkandiz vastatõs: Kis minkõks īņi pistab käd koušõ, se āndab min jara.
24. Rišting Pūoga lǟb kil nei jara, kui iļ täm um kēratõt, aga äda sīe rištingõn, leb kīen Rišting Pūoga sāb jara andtõt; tämmõn volks parim, ku se rišting äb volks sindõn.
25. Aga Jūdas, kis täm jara āndiz, rõkandiz vastatõs: Kas ma se ūob, rabbi?
Ta rõkandiz täm pǟl: Nei kui sa kītõd.
26. Aga kuņtš ne vel seit, võtiz Jēzus lēba ja pivastõn mūrdiz ja andõs oppijidõn rõkandiz: Võtagid, sīegid, se um min leja.
27. Ja võttõn bikar ja tiennõn ta āndiz näntõn rõkandõs: Jūogid amad sīest;
28. Sīepierast ku se um min ver ūd testament pierrõ, mis pǟgiņd jedst sāb valtõt patud andõks āndamizõks.
 2 Moz. 24, 8;
Jer. 31, 31;
29. Aga ma kītõb täddõn, ku sīest irgst ma äb jūo emiņ vīnõpū vīļakazzõst sieda päuvõ sāņi, kuņtš ma tǟnda ūdpǟl jūob tädkõks kubs entš Iza valds.
30. Ja kītõksloul loulõnd ne lekšt ulzõ Eļmäg pǟl.
 Lr. 113—118;
Luk. 22, 39;
31. Siz Jēzus rõkandiz nänt pǟl: Tämīezõ tēg amad sāt nukkõrõks min vastõ; sīepierast ku um kēratõt: »Ma rabub paintõ, ja kāŗa lambõd lǟbõd laigald.»
 Zah. 13, 7;
32. Aga pierrõ, ku ma līb ilznūzõn, ma lǟb täd jeds Galileamālõ.
33. Aga Petrus vastatõs rõkandiz täm pǟl: Ku ka amad sābõd sin vastõ nukkõrdõks, ma äb sā äbkunagist nukkõrõks.
34. Jēzus rõkandiz täm pǟl: Tuodlist ma kītõb sinnõn: Täm entš īezõ, jedmõl kui kik kīrgastõb, sa līd mīnda kuolm kõrd jara kīeldõn.
35. Petrus rõkandiz täm pǟl: Laz ka minnõn volgõ sin īņi kūolõmõst, ma sīnda jara äb kīeld; neiīž rõkandist ka amad munt oppijid.
36. Siz Jēzus tuļ näntkõks īdõ muoizõ, nimtõt Getsemane, ja ta rõkandiz oppijid pǟl: Istagid tǟn māzõ, kuņtš ma lǟb sīn pallõs pālam.
37. Ja īņi võttõn Petrus ja kakš Tsebedeus puoigõ ta īrgiz muraglizõks īedõ ja kartlõ.
38. Siz ta rõkandiz nänt pǟl: Min jeng um väggõ muragli, kūolõm sāņi;
īegid tǟn ja volgid min īņi virgs.
39. Ja rāz lǟnd ta ētiz ēntšta sīlmad pǟl māzõ ja rõkandiz pallõs: Min Iza, až se võib vōlda, lǟgõ se bikar minst piddõz; sīegid äb kui ma tāb, aga kui sa.
 Jāņ 18, 11;
40. Ja ta tuļ oppijid jūr ja līediz nänt maggõm ja ta rõkandiz Petrus pǟl: Nei siz tēg ät sȭitat mittõ stuņdõ minkõks īņi virgs vōlda!
41. Volgid virgs ja pālagid, algõ tēg tulgõd kērtamizõ; vaim um kil vaļmõz, aga leja um nõddõr.
42. Tegiž tūoistakõrd lǟnd ta pallõs pāliz, rõkandõs: Min Iza, až se äb või piddõz lǟdõ, ku ma tǟnda äb jūo, laz suggõg sin tāmi.
43. Ja tund ta līediz nänt tegiž maggõm, sīepierast ku nänt sīlmad voļt ūnda tǟdõd.
44. Ja jettõn nēḑi ta lekš tegiž kuolmõnt kõrd pallõs pālam, tegiž rõkandõs nēḑi ēntšidi sõņdi.
45. Siz ta tuļ oppijid jūr ja rõkandiz nänt pǟl: Tēg maggõt vel ja novvõt!
Vaņtl, stuņd um jūs, ja Rišting Pūoga sāb jara andtõt patlist käddõ.
46. Nūzigid ilzõ, lǟm!
Vaņtl, kis mīnda jara āndab, um jūs.
47. Ja tämmõn vel rõkandõs, vaņtl, tuļ Jūdas, ikš nēšti kādtuoistinist, ja täm īņi pǟgiņ rovšti mȭkõdõks ja dālbadõks, iļļist prīestõrd ja rov vaņimõd pūold.
48. Aga kis täm jara āndiz, voļ näntõn tǟd andõn rõkandõs: Kīen ma sūdõ āndab, se ta um, sīe akkigid vizzõ.
49. Ja ildīņ Jēzusõn jūrõ astõn ta rõkandiz: Vol tēriņtõt, rabbi! ja āndiz tämmõn sūdõ.
50. Aga Jēzus rõkandiz täm pǟl: Sõbra, mikšpierast sa ūod tund?
Siz jūrõ tund, ne paņt kädud Jēzusõn jūrõ ja võtist täm vizzõ.
51. Ja vaņtl, ikš nēšti, kis Jēzus īņi voļt, vientõn käta, tȭmbiz entš mȭk ulzõ ja rabbõs iļiz prīestõr pālkalizõn ta raḑliz täm kūora jara.
52. Siz rõkandiz Jēzus täm pǟl: Pista entš mȭk tuppõ, sīepierast ku amad, kis mȭkõ võtabõd, lǟbõd leb mȭk ukkõ.
53. Kas sa mõtlõd, ku ma äb võiks entš Izzõ pallõ, ja ta kaimõks ildīņ minnõn emiņ kui kakštuoistõn legionõ engiļḑi?
54. Kui siz laz sāgõd täutõt kērad, ku tämmõn um nei suggõmõst?
55. Sīes stuņds Jēzus rõkandiz rov pǟl: Kui uņtapaj jūr tēg ūot tund mȭkõdõks ja dālbadõks mīnda akkõm; jega pǟva ma ūob istõn pivakuodas opatõs, ja tēg ist võtat min vizzõ.
56. Aga se ama um suggõn, laz sāgõd täutõt profetõd kērad.
Siz amad oppijid, tǟnda jettõnd, ūrgist.
57. Aga vizzõ võtajid vīšt Jēzus iļiz prīestõr Kaifas jūr, kus kēratundijid ja vaņimõd voļt kubbõ tund.
58. Aga Petrus lekš kougõnd tämmõn tagan iļiz prīestõr kuoda sāņi ja sizzõl lǟnd ta istiz pālkalist vail, nǟm lopandõkst.
59. Aga iļļist prīestõrd ja ama nõvkuod votšist pietuks tapartõkst Jēzus vastõ, laz võigõd täm māzõ tappõ.
60. Ja ist līedat, laz kil pǟgiņ pietuks taparnikidi jeddõ tuļ; aga perizõks tuļt kakš
61. Ja rõkandist: Ta um kītõn: Ma võib Jumal tempõl māzõ artõ ja iļ kuolm pǟva ilzõ tiedõ.
62. Ja ilzõ nūzõn iļļi prīestõr rõkandiz täm pǟl: Kas sa mittõ midagid äd vastat, mis ne sin vastõ tapartõbõd?
63. Aga Jēzus pīliz vāgiž, ja iļļi prīestõr rõkandiz täm pǟl: Jelziz Jumal jūs ma sīnda vānatõb, laz sa mäddõn kītõg, kas sa ūod Kristus, Jumal Pūoga?
64. Jēzus rõkandiz täm pǟl: Nei kui sa kītõd.
Vel ma kītõb täddõn: Sīest irgst tēg nǟt Rišting Puoigõ istam Joudõn jõval käddõl ja tulm touvõ pīlad pǟl.
65. Siz iļļi prīestõr kīskiz entš ēḑmõ lājgi rõkandõs: Ta sūoimiz Jumalt; mis pierast um mäddõn vel taparnikidi vajag?
Vaņtl, ni tēg ūot kūlõnd täm Jumal suoimimist.
66. Aga ne rõkandist vastatõs: Ta um kūolõm vertli.
67. Siz ne sīļgist tämmõn näggõ ja rabist tämmõn rūiskadõks; aga ne rabist tämmõn iļ sīlmad,
68. Rõkandõs: Profet mäddõn, Kristus, kis se voļ, kis sinnõn rabiz?
69. Aga Petrus istiz ullõpēḑin kārandõl, ja ikš pālkaneitst tuļ täm jūr rõkandõs: Sa ka voļd kubs sīe Jēzusõks Galileamāld.
70. Aga ta kīeldiz amad jeds, rõkandõs: Ma äb tīeda, mis sa rõkandõd.
71. Aga ku ta lekš vǟrõd pūol, neiz ikš tuoi tǟnda ja rõkandiz nänt pǟl, kis sǟl voļt: Se voļ kubs sīe Jēzusõks Natsaretst.
72. Ja tegiž ta kīeldiz vastatõs, ku ta äb tundiji sieda rištingt.
73. Aga lītiz irg pierrõ tuļt ne, kis sǟl pīlist ja rõkandist Petrus pǟl: Tuodpierast, sa ūod ka ikš nēšti, sīepierast ku ka sin rõk sīnda ilzõ nägţõb.
74. Siz ta īrgiz ēntšta jara vannõ ja vānastõ, ku äb tundiji sieda rištingt; ja ildīņ kik kīrgastiz.
75. Ja Petrusõn rabagist mīelo Jēzus sõnad, mis ta voļ rõkandõn: Jedmõl kui kik kīrgastõb, sa kīeldõd mīnda kuolm kõrd jara.
Ja ulzõ lǟnd ta itkiz kibḑistiz.
27. Pǟkabal.
 Kristus kāndatimi, rištõ rabbimi, kūolimi ja oudõ panmi.
1. Aga ku pǟvaval sugiz, pidist amad iļļist prīestõrd ja rov vaņimõd kubs nõvvõ Jēzus vastõ tǟnda māzõ tappõ.
 Mark. 15, 1;
Luk. 22, 66;
2. Ja tǟnda siddõnd ne vīšt ja āndist täm māvāļikšijiz, Pilatus käddõ.
 Luk. 23, 1;
3. Ku ni Jūdas, kis tǟnda voļ jara andõn, neiz ku ta um jara kuodštõt, tämmõn puodiz sidam ja ta tuoi iļļist prīestõrdõn ja vaņimõdõn tāgiž ne kuolmkimdõ õbdõ kabalt,
4. Rõkandõs: Ma ūob pattõ tiend, jara andõs äbsīliz vier.
Aga ne rõkandist: Mis mäddõn?
Vaņtl sa īž.
5. Ja õbdõ kabald tempõls māzõ viskõn, ta rūoikiz jara ja lekš ja pūgiz ēntšta ilzõ.
6. Aga iļļist prīestõrd, võttõnd ne õbdõ kabald, rõkandist: Äb sǟd nēḑi eitõ oppõrlāḑõ, sīepierast ku ta um vier rā.
7. Aga kubs nõvvõ piddõnd ne vostist nänt jedst īd poţadsepa nurm, matamiz pāikaks vȭrõd pierast.
8. Sīepierast sāb tämpiz päuvõ sāņi se nurm nuttõt vier nurmõks.
9. Nei um täutõt, mis profet Jeremia um kītõn rõkandõs: »Ja ne āt võttõnd kuolmkimdõ õbdõ kabalt, maks sīe jara mīdõt jedst, kīentõ ne āt vostõnd Izrael lapst kädst,
10. Ja āt nänt andõnd poţadsepa nurm jedst, kui Izand um minnõn pand.»
11. Aga Jēzus pīliz māvāļikšijiz jeds, ja māvāļikšiji kiziz täm kädst rõkandõs: Kas sa ūod Jūdõd kēņig?
Aga Jēzus rõkandiz: Nei kui sa kītõd.
12. Ja ku ta sai kaibdõt iļļist prīestirist ja vaņimist, ta iz vastat mittõ midagist.
 p. 26, 63;
13. Siz Pilatus rõkandiz täm pǟl: Kas sa äd kūl, kui ne iļ sin tapartõbõd?
14. Ja ta iz vastat tämmõn mitītõ sõnnõ, nei ku māvāļikšiji väggõ imliz.
15. Aga māvāļikšijizõn voļ irdõks pivad pǟl rovvõn īd vaņgnika, mingiz ne tāšt, vāldiņ lassõ.
16. Aga tämmõn voļ siz ikš tieutõb vaņgnika, nimtõt Barabbas.
17. Ku ne ni voļt īdskubs, Pilatus rõkandiz nänt pǟl: Kīentõ tēg tāt, laz ma lassõg täddõn vāldiņ, Barabbasõ või Jēzusõ, kis sāb nimtõt Kristus.
18. Sīepierast ku ta tīediz, ku ne voļt tǟnda jara andõnd kad pierast.
19. Aga kuņtš ta istiz kuodraj pǟl, kāimiz täm nai täm jūr rõkandõs: Algõ volgõ sinnõn mittõ midagid sīe õigizõks, sīepierast ku ma ūob uns tämpõ pǟgiņ täm pierast kāndatõn.
20. Aga iļļist prīestõrd ja vaņimõd āndist rovvõn nõvvõ, laz ne pālagõd Barabbas pierast, aga Jēzus māzõ tapagõd.
21. Aga māvāļikšiji rõkandiz vastatõs nänt pǟl: Kīentõ tēg tāt nēšti kādst, laz ma lassõg täddõn vāldiņ.
Aga ne kītist: Barabbasõ.
22. Pilatus rõkandiz nänt pǟl: Mis siz laz ma tiegõ Jēzusõks, nimtõt Kristus?
Ne kītist amad: Ta sāgõ rištõ rabdõt.
23. Aga ta rõkandiz: Mis äbjõvvõ siz ta um tiend?
Aga ne ōrist vel emiņ: Ta sāgõ rištõ rabdõt.
24. Aga Pilatus nǟds, ku ta mittõ midagid iz või, aga ku sūr kära sugiz, võttõn vieta, pieziz rovvõn nǟds kežži rõkandõs: Ma ūob äbsīli sīe vier jūs; vaņtligid tēg īž.
25. Aga ama rovz rõkandiz vastatõs: Täm ver tulgõ mäd ja mäd lapst pǟl!
26. Siz ta näntõn lasiz vāldiņ Barabbasõ; aga Jēzusõ pieksõn ta āndiz täm, laz sāgõ rištõ rabdõt.
27. Siz māvāļikšijiz suodamied võtist kuodkuodas Jēzus entš käddõ ja tuoit kubbõ täm immõr ama sīe bara.
28. Ja täm māzõ ēḑtõnd ne paņt tämmõn immõr purpurniz pēļiz am;
29. Ja vändõnd ērškist krūonõ ne paņt sīe tämmõn pǟzõ ja rūogõ tämmõn jõvvõ käddõ ja puoļļindžil eitõs täm jeds ne kēļštist tǟnda rõkandõs: Vol tēriņtõt, Jūdõd kēņig!
30. Ja siļgõnd täm pǟl ne võtist rūogõ ja rabist tämmõn iļ pǟ.
31. Ja ku ne voļt tǟnda keļštõnd, ne viedist tämmõn pēļiz am māzõ ja viedist tämmõn täm entš ēḑmõ sälgõ ja vīšt täm rištõ rabdõbõks.
32. Aga ulzõ lǟds ne līedist īd rišting, Kirenõst periņ, nimtõt Sīmon.
Sieda ne pīkstist, laz ta kāndag täm rištõ.
33. Ja tund kūožõ, nimtõt Golgata, mis iļnustõt tǟntõb Pǟlaggõdpāika,
34. Ne āndist tämmõn jūodõ eţkõ, kubbõ siegdõtõ säppõks, aga maitsõn ta iz tā jūodõ.
35. Aga tǟnda rištõ rabbõnd, ne jagist täm ēḑmõ kabaļi, lōzõ vieddõs.
36. Ja sǟl istõs ne vaŗtist tǟnda.
37. Ja iļizpūol täm pǟdõ ne paņt täm sī, kēratõt: Se um Jēzus, Jūdõd kēņig.
38. Siz sait täm īņi rištõ rabdõt kakš uņtapajt, ikš jõvvõl ja ikš kurrõl pūol.
39. Aga kis piddõz lekšt, sūoimist tǟnda, entš pǟḑi repţõs
40. Ja rõkandõs: Sa, kis tempõl māzõ artõd ja iļ kuolm pǟva ilzõ tied, pästa ulzõ īžēntšta, až sa ūod Jumal Pūoga, ja asta rišt jūst māzõ.
 p. 26, 61;
41. Neiīž kēļštist iļļist prīestõrd kubs kēratundijidõks ja vaņimõdõks rõkandõs:
42. Mūḑi ta um ulzõ pästõn, ēntšta ta äb sȭita ulzõ pästõ; až ta um Izrael kēņig, astag siz ni rišt jūst māzõ, ja mēg uskõm tämmõn.
43. Ta um Jumal pǟl lūotõn, laz se ni pästag ulzõ tǟnda, až ta tāb, sīepierast, ku ta um kītõn: Ma ūob Jumal Pūoga.
44. Aga neiīž lāitist tǟnda ka ne uņtapajt, kis täm īņi voļt rištõ rabdõt.
45. Aga kūdõnts stuņds īdõksmõnt stuņdõ sāņi sai pimdõks iļ ama mā.
46. Aga īdõksmõnts stuņds Jēzus nutiz vegiz īelkõks, rõkandõs: Ēli, Ēli, lama sabaktani?
Se um: Min Jumal, min Jumal, mikšpierast ūod sa mīnda jettõn?
47. Aga mūḑi, kis sǟl pīlist, sieda kūlõs rõkandist, ku ta nutaji Eliõ.
48. Ja ildīņ lekš ikš nēšti jūokšõs ja võttõn švam, täutiz eţkaks ja pand rūogõ tutkamõ ta jūotiz tǟnda.
49. Aga tuoist rõkandist: Vodl, sāb nǟdõ, kas Elia tulab tǟnda ulzõ pästam.
50. Aga Jēzus tegiž vegiz īelkõks ourõn āndiz ulzõ vaim.
51. Ja vaņtl, tempõl eḑḑiārõn lekš ildõst ala sāņi lājgi kādõ kabalõ, ja mā dõržiz, ja kivmägud põrgist.
 2 Moz. 26, 31;
52. Ja ōdad lekšt vāldiņ, ja nūziz ilzõ pǟgiņ pivad lejiḑi, kis voļt maggõnd.
53. Ja ulzõ lǟnd ōdist, pierrõ täm ilznūzimist, ne tuļt pivvõ jālgabõ ja nägţist ēntšta pǟgiņdõn.
54. Aga suodamied pēļi ja ne, kis täm jūs voļt Jēzusõ vaŗtõmõs, nǟds mā dõržimist ja mis sugiz, ädagist väggõ ja rõkandist: Tuod pierast, se voļ Jumal Pūoga.
55. Aga sǟl voļ pǟgiņ naiži, kis kougõnd vaņtlist; ne voļt Jēzusõn tagan tund Galileamāld, tämmõn palkõs.
56. Nänt vail voļ Maria Magdalena, Maria, Jākobus ja Jōzef jema ja Tsebedeus pūogad jema.
57. Aga ku ȭdõg sugiz, tuļ ikš rikaz rišting Arimatiast, nimtõt Jōzef, kis ka voļ Jēzus oppiji.
58. Se, lǟnd Pilatus jūr, pāliz Jēzus lejjõ.
Siz Pilatus paņ sīe āndam.
59. Ja Jōzef, võttõn leja, vǟndiz täm pūdiz lina ārõn sizzõl
60. Ja paņ täm entš ūdõ oudõ, mis ta voļ raḑlõn kivmäggõ, ja ōda uksõn sūr kiv jeddõ vīertõn ta lekš jara.
61. Aga sǟl voļt Maria Magdalena ja se tuoi Maria, kis istist kālman vastõ.
62. Aga tuoiz pǟvan, mis tulab pierrõ vaļmistimiz päuvõ, iļļist prīestõrd ja farizejõd tuļt kubbõ Pilatus jūr,
63. Rõkandõs: Izand, mäddõn rabagiz mīelo, ku se pietaj um vel jelsõ volds kītõn: Kuolm pǟva pierrõ ma nūzõb ilzõ.
64. Ānda siz käskõ, kalmõ vaŗtõ kuolmõnt päuvõ sāņi, algõ oppijid, tund, tǟnda salandõgõd ja rov pǟl rõkandõgõd: Ta um ilzõ nūzõn; ja perri pietuks līb tiglim kui ežmi.
65. Pilatus rõkandiz nänt pǟl: Sägid vaŗtijidi, ligid vaŗtõm, kui tēg tīedat.
66. Aga ne, lǟnd ja kiv vizzõ vizantõnd, vaŗtist vaŗtijidõks kalmõ.
28. Pǟkabal.
 Kristus ilznūzimi ja mis ta um käskõn oppijidõn tiem.
1. Aga pierrõ zabbat päuvõ, ku ežmi nädiļ pǟva īrgiz, tuļ Maria Magdalena ja se tuoi Maria kalmõ vaņtlõm.
2. Ja vaņtl, sugiz sūr mā dõržimi, sīepierast ku Izand engõl tuļ touvõst māzõ ja jūrõ tund vīertiz kiv jara ja istiz täm pǟl māzõ.
3. Aga täm näg voļ kui valkt ja täm ēḑmõz vālda kui lum.
 p. 17, 2;
4. Aga vaŗtijid veržist sīest irmst ja eit kui kūolõnd.
5. Aga vastatõs engõl rõkandiz naist pǟl: Tēg algid kārtagid, sīepierast ku ma tīedab, ku tēg votšõt rištõ rabdõtõ Jēzusõ.
6. Ta äb ūo täs, sīepierast ku ta um ilznūzõn, kui ta um kītõn.
Tulgid, vaņtligid kūožõ, kus ta um maggõn.
 p. 12, 40; 16, 21; 17, 23; 20, 19;
7. Ja ligid kierdõ kītõm täm oppijidõn, ku ta um kūolinist ilznūzõn.
Ja vaņtl, ta lǟb jedmõl tēḑi Galileamālõ; sǟl tēg nǟt tǟnda.
Vaņtl, ma kītiz täddõn.
8. Ja kierdõ ōda jūst jara lǟnd, irmkõks ja sūr rīemkõks ne jūokšist tieutõm täm oppijidõn.
9. Ja vaņtl, Jēzus tuļ näntõn vastõ, rõkandõs: Volgid tēriņtõt.
Aga ne, jūrõ lǟnd, akist täm jālgad immõr vizzõ ja pallõs pālist tǟnda.
10. Siz Jēzus rõkandiz nänt pǟl: Algid kārtagid, ligid, tieutigid min veļidõn, laz ne lǟgõd Galileamālõ, kus ne mīnda nǟbõd.
11. Aga ku ne voļt jara lǟnd, vaņtl, mūḑi vaŗtijist, tund jālgabõ, tieutist iļļist prīestõrdõn ammõ, mis voļ suggõn.
12. Ja kubbõ tund vaņimõdõks ne pidist nõvvõ ja āndist suodamiedõn killõld rādõ,
13. Rõkandõs: Kītigid, ku täm oppijid īezõ, kuņtš mēg magizmõ, tund salandist täm jara.
14. Ja až mā vāļikšiji sāb sieda kūltõ, mēg sām tǟnda lieplizõks ja tiem, ku täddõn äb lī viggõ.
15. Aga ne, võttõnd rā, teit kui ne voļt opatõt.
Ja se rõk um laigald lǟnd jūdõd vail sieda päuvõ sāņi.
16. Aga ikštuoistõn oppijist lekšt Galileamālõ, sīe mäg pǟl, kus Jēzus näntõn voļ pand.
17. Ja ku ne tǟnda neist, ne pallõs pālist, aga mūḑi kādlist.
18. Aga Jēzus, tund, rõkandiz nänt pǟl kītõs: Minnõn um andtõt ama võimi touvõs ja mā pǟl.
 p. 11, 27;
19. Siz ligid ja tiegid oppijidõks amad rovd, nēḑi rištõs Iza ja Pūoga ja Piva Vaim nims,
20. Nēḑi opatõs pidam ammõ, mis ma ūob käskõn täddõn.
Ja vaņtl, mina ūob täd jūs jega pǟva, māīlma lopandõkst sāņi.
MARKUS EVANGELIUM.
1. Pǟkabal.
 Rištiji Jāņ.
Kristus sāb rištõt ja kertõt;
Kristus opatõks, oppijid ja imtīed.
1. Jēzus Kristus evangelium īrgandõks.
2. Neiku um kēratõt profet Jezaja rāntõs: »Vaņtl, ma kāimõb entš engõl sin jeds, se vaļmõstõb sin riekkõ.
 Mal. 3, 1;
3. Nutajiz ēļ um kōgars: Vaļmõstigid Izand riekkõ, tiegid tazizõks täm takad!»
4. Nei sugiz, ku Jāņ rištiz kōgars jutlõs iļ mīel parantimiz rištimiz patud andõks āndamiz pierast.
5. Ja täm jūr Iekš ulzõ ama Jūdeamā ja amad jeruzalemnikad ja sait tämst rištõt Jordan jougs, ku ne voļt entš patidi kaibõnd.
6. Ja Jāņ voļ ēḑõn kamel karrizõ ja nāgiz siksnõks immõr entš nimmõd ja sei āinakērkidi ja mõtsa mieta.
7. Ja jutliz rõkandõs: Pierrõ mīnda tulab ikš vegim kui ma, kīen kǟnga paggiļi ma äb ūo vertli, māzõ lommõn, vāldiņ pästõ.
8. Ma ūob tēḑi rištõn viedkõks, aga ta rištub tēḑi Piva Vaimkõks.
9. Ja sugiz nēši pǟvis, ku Jēzus tuļ Natsaretst Galileamāld ja sai rištõt Jāņst Jordans.
10. Ja ildīņ viedst ulzõ astõn ta neiz touvõd vāldiņ lǟm ja Vaimõ kui palandõkst täm pǟl māzõ tulm.
11. Ja touvist tuļ ēļ: Sa ūod min ārmaz Pūoga, sin pǟl um minnõn jõva mēļ.
12. Ja Vaim vīž tǟnda ildīn kōgarõ.
13. Ja ta voļ kōgars nēļakimdõ päuvõ, kertõt leb satan, ja voļ mõtsa lūomõd jūs ja engõld palkist tämmõn.
14. Ja ku Jāņ voļ jara andtõt, Iekš Jēzus Galileamālõ tieutõs Jumal evangeliumõ,
15. Rõkandõs: Āiga um täutõt ja Jumal vald um ležgõl; parantigid mīeldõ ja uskigid evangeliumõn.
16. Ja kǟds pids Galileamā miernaigist ta neiz Sīmont ja Andreasõ, Sīmon veļļõ, võrgidi mierrõ ētam, sīepierast ku ne voļt kalamied.
17. Ja Jēzus rõkandiz nänt pǟl: Tulgid minnõn tagan ja ma tieb, ku tēg sāt rov vejjijidõks.
18. Ja ne, jettõnd võrgõd, keit ildīņ tämmõn tagan.
19. Ja rāz lǟnd ta neiz Jākobusõ, Tsebedeus puoigõ ja Jāņõ, täm veļļõ, ka nēḑi lājas võrgidi paikõm.
20. Ja ildīņ ta kutsiz nēḑi, ja ne, jettõnd, entš iza Tsebedeus pālkalistõks laijõ, lekšt tämmõn tagan.
21. Ja ne tuļt Kapernaumõ ja ildīņ zabbat pǟvan ta lekš zinagogõ opatõm.
22. Ja ne ädagist iļ täm opatõks, sīepierast ku ta opatiz nēḑi kui se, kīen um ama võimi, ja äb kui kēratundijid.
23. Ja nänt zinagogõs voļ rišting, kīen voļ äbpūdi vaim; ta ōriz,
24. Rõkandõs: Mis mäddõn um sinkõks, Jēzus Natsaretst?
Kas sa ūod tund mēḑi ukkõ vīm?
Ma tīedab, kis sa ūod, Jumal Piva.
 p. 5, 7;
25. Ja Jēzus ädastiz sieda: Īe vāgiž ja li ulzõ tämst.
26. Ja äbpūdi vaim tõmšliz tǟnda ja lekš tämst ulzõ vegiz īelkõks ourõs.
27. Ja ne amad sait ädagõndõks, neiku ne entš vail kizist rõkandõs: Mis se um, mis ūž opatõks se um?
Tämmõn um ka võimi iļ äbpūdõd vaimõd, ja ne āt tämmõn sõnakūldzist.
28. Ja se tieut iļ täm lekš pakand ulzõ amad Galileamā kūožõd kouţi.
29. Ja zinagogõst ulzõ lǟnd, ne tuļt Sīmon ja Andreas kuoddõ kubs Jākobusõks ja Jāņõks.
30. Ja Sīmon naizjema magiz mās jāḑkõks, ja ne kītist tämmõn ildīņ sīe.
31. Ja jūrõ tund ta, akkõn käddõ, nustiz täm ilzõ, ja jāḑ jetiz tǟnda, ja ta palkiz näntõn.
32. Aga ku ȭdõg sugiz, ku pǟva voļ māzõ lǟnd, siz ne tuoit täm jūr amḑi, kīendõn voļ mingi viga, ja nēḑi kis kurest sait vājastõt.
33. Ja ama jālgab voļ uks jeddõ kubbõ tund.
34. Ja ta tei tierrõks pǟgiņ rujḑi, kīendõn voļt mitmõsuglist tebud, ja ajiz ulzõ set äbjõvvõ vaimõ ja ta iz las äbjõvad vaimõdõn rõkandõ, sīepierast ku ne tūndist tǟnda.
 Luk. 4, 41;
35. Ja ūoņdžõl varald, nūzõn jedmõl päuvõ, ta lekš jara ja tuļ kōgariz paikõ ja pāliz sǟl Jumalt.
36. Ja Sīmon ja ne, kis täm īņi voļt, rūoikist tämmõn tagan.
37. Ja lieudõnd täm, ne kītist tämmõn: Amad votšõbõd sīnda.
38. Ja ta rõkandiz nänt pǟl: Lǟm ležglimiži jālgabiži, laz ma ka sǟl jutlõg, sīest ku ma ūob sīepierast ulzõ lǟnd.
39. Ja nänt zinagogis jutlõs ta lekš pids ammõ Galileamādõ ja ajiz ulzõ äbjõvad vaimõd.
40. Ja täm jūr tuļ ikš sūrtebli tǟnda pallõs ja puollindžil saddõs rõkandiz täm pǟl: Až sa tād, sa võid mīnda pūdizõks tiedõ.
41. Ja tämmõn puodiz sidam; vientõn käta ta pūtiz sīen jūr ja rõkandiz täm pǟl: Ma tāb, sā pūdizõks.
42. Ja sūrteb lekš ildīņ täm jūst jara, ja ta sai pūdizõks.
43. Ja ädastõn tǟnda, ta ajiz täm ildīņ jara
44. Ja rõkandiz täm pǟl: Vaņtl, ku sa mitīdõn mittõ midagid äd kīt, aga li ēntšta nägţõm prīestõrõn ja vī entš pūdistimiz jedst, mis Mōzus um käskõn, näntõn tapartõksõks.
45. Aga se, ulzõ lǟnd, īrgiz pǟgiņ jutlõ ja lasiz rõk laigald, neiku Jēzus iz või mittõ suggõ lǟdõ jālgabõ sizzõl ēntšta nägţõs, aga ta voļ ullõpēḑin kōgarizõs pāikas ja ne tuļt täm jūr jegast pūolst.
2. Pǟkabal.
 Iļ lūdtebliz.
Matteus sāb kutstõt.
Gavvimizõst.
Iļ tieravīļa pǟkist katkimiz zabbat pǟvan.
1. Ja mingist pǟvad pierrõ, lǟnd tegiž Kapernaumõ, tuļ kūltõbõks, ku ta voļļi kuodas.
2. Ja pǟgiņd tuļt kubbõ, neiku näntõn iz ūo kūožõ ka uks jeds, ja ta tieutiz näntõn sõnnõ.
3. Ja täm jūr tuļt, kis tuoit lūdtebliz, kīentõ ne neļškiņ kāndist.
4. Ja ku ne ist võit täm jūr sādõ rov pierast, ne katist vāldiņ katuks, kus ta voļ, ja vāldiņ artõnd ne lasist māzõ lova, kus lūdtebli magiz.
5. Ja nǟds nänt uskõ Jēzus rõkadiz lūdtebliz pǟl: Min pūoga, sin patud āt andõksõks andtõt.
6. Aga voļt ka mingist kēratundijid, ne istist sǟlīž ja mõtlist entš sidamis:
7. Kui ta nei rõkandõb?
Ta suoimõb Jumalt.
Kis võib patidi andõksõks andõ ku īd ikšāinagi, Jumal?
8. Ja Jēzus, entš vaims ildīņ tundõs, ku ne nei īžentš jūs mõtlist, rõkandiz nänt pǟl: Mikš tēg sieda mõtlõt entš sidamis?
9. Mis um kievamim, kas kītõ lūdteblizõn: sin patud āt andõksõks andtõt, või kītõ: nūz ilzõ ja võta entš lova ja kǟ?
10. Aga laz tēg nǟgõd, ku Rišting Pūogan um võimi mā pǟl patidi andõksõks andõ — ta rõkandiz lūdtebliz pǟl —
11. Ma kītõb sinnõn: Nūz ilzõ, võta entš lova ja li kuodai.
12. Ja ta nūziz ilzõ ja ildīņ võttõn lova ta lekš ulzõ amadõn nǟds, neiku ne amad ädagist ja kītist Jumalt rõkandõs: Sieda mēg äbkunagid äb ūom, nǟnd.
13. Ja ta lekš tegiž ulzõ miernaigõ, ja amad rovz tuļt täm jūr, ja ta opatiz nēḑi.
14. Ja piddiz lǟds ta neiz Lēviõ, Alfeus puoigõ, mūita jūs istam ja rõkandiz täm pǟl: Kǟ minnõn tagan!
Ja se, nūzõn, kei tämmõn tagan.
15. Ja sugiz, ku ta täm kuodas lōda jūs istiz ja ku pǟgiņ mūitanikidi ja patliži Jēzusõks ja täm oppijidõks kubs istist; sīepierast ku nēḑi voļ pǟgiņ ja ne keit tämmõn tagan.
16. Ja kēratundijid farizejõd vaild, nǟds, ku ta sīeb kubs patlistõks ja mūitanikadõks, rõkandist täm oppijid pǟl: Mikš ta sīeb kubs mūitanikadõks ja patlistõks?
17. Ja Jēzus sieda kūlõs rõkandiz nänt pǟl: Tīeradõn äb ūo arštõ vajag, aga rujadõn; ma äb ūo tund kutsõm õigiži, aga patliži.
18. Ja Jāņ oppijid ja farizejõd gavist.
Ja ne tuļt ja rõkandist täm pǟl: Mikšpierast gavvõbõd Jāņ oppijid ja farizejõd oppijid, aga sin oppijid äb gavvõt?
19. Ja Jēzus rõkandiz nänt pǟl: Kas kāzgnikad võibõd gavvõ, kuņtš brūtgana um nänt jūs?
Kuņtš brūtgana um nänt jūs, ne äb võit gavvõ.
20. Aga tulbõd pǟvad, ku brūtgana sāb nänt jūst jara võttõt, ja siz ne gavvõbõd nēši pǟvis.
21. Mitikš äb paik vana ēḑmõ pǟl vantõmõt ārõn kabal; muitiz ūz pāika kīskõb vannõ īņi ja ouk sāb tiglimizõks.
22. Ja mitikš äb vala nūordõ vīnõ vanad nāgist rīstõd sizzõl; muitiz vīn põrgtõb rīstõd lājgi, ja vīn ja rīstõd lǟbõd ukkõ; aga nūordõ vīnõ um valamõst ūd rīstõd sizzõl.
23. Ja sugiz, ku ta zabbat pǟvan Iekš leb tieravīļa, ja oppijid īrgist riekkõ lǟds pǟkiži katkõ.
24. Ja farizejõd rõkandist täm pǟl: Vaņtl, mikš ne tiebõd zabbat pǟvan, mis äb sǟd?
25. Ja ta rõkandiz nänt pǟl: Kas tēg mittõ kunagid ät ūot luggõnd, mis Dāvid tei, ku tämmõn voļ vajag ja ku ta īž tāž sīedõ ja ne, kis täm īņi voļt?
26. Kui ta lekš Jumal kuoddõ, ku Abiatar voļ iļļi prīestõr, ja sei jeddõpandõb leibḑi, mis mitīdõn iz ūo lubbõ sīedõ, ku īd prīestõrdõn, ja kui ta āndiz ka näntõn, kis täm īņi voļt.
27. Ja ta rõkandiz nänt pǟl: Zabbat pǟva um suggõn rišting pierast ja äb rišting zabbat pǟva pierast.
28. Nei siz um Rišting Pūoga ka izand iļ zabbat pǟva.
3. Pǟkabal.
 Jēzus tieb zabbat pǟvan tierrõks jara kuijõn käd.
Apostõld kutsimi.
Jēzus pidab vastõ farizejõd suoimandõksõn.
Kristus õigist suglist.
1. Ja ta lekš tegiž zinagogõ, ja sǟl voļ rišting, kīen voļ jara kuijõn kež.
2. Ja ne vērgist tǟnda, kas ta tieb zabbat pǟvan tǟnda tierrõks, laz võigõd täm pǟl kaibõ.
3. Ja ta kītiz rištingõn, kīen voļ jara kuijõn kež: Tul sidamõl!
4. Ja ta rõkandiz nänt pǟl: Kas um luba zabbat pǟvan jõvvõ tiedõ või äbjõvvõ tiedõ? jengõ pästõ või tappõ?
Aga ne pīlist vāgiž.
5. Ja kõzaks vaņtlõn ama immõr nänt pǟl, volds muragli iļ nänt sidamd vizzit, ta kītiz rištingõn: Vient käta!
Ja ta vientiz, ja täm kež sai tierrõks.
6. Ja farizejõd ulzõ lǟnd pidist ildīņ nõvvõ Herodes pūošidõks iļ täm, kui tǟnda ukkõ vīdõ
7. Ja Jēzus lekš kubs entš oppijidõks miernaigõ, ja pǟgiņ rovšti kei tagan Galileamāld.
Ja Jūdeamāld
8. Ja Jeruzalemst ja Idumeamāld ja tūolapūold Jordant ja Tirus ja Zidon immõrd sūr pǟgiņ, kūlõn mis ta tei, tuļ täm jūr.
9. Ja ta rõkandiz entš oppijid pǟl, laz piški lāja volgõ vaļmõz tämmõn, rov pierast, algõ se sāgõ tämmõn pǟlõ ajam;
10. Sīepierast ku ta pǟgiņḑi tei tierrõks, neiku ne, kīendõn voļt vājad, ajist tämmõn pǟlõ, laz võigõd tämmõn jūrõ pūtõ.
11. Ja äbpūdist vaimõd, ku ne tǟnda neist, ētist ēntšta täm jeddõ māzõ ja ōrist rõkandõs: Sa ūod Jumal Pūoga.
12. Ja ta ädastiz nēḑi väggõ, algõ ne tǟnda tieutõbõks tiegõd.
13. Ja ta astiz ilzõ mäg pǟl ja kutsiz, kīenḑi ta īž tāž, ja ne tuļt täm jūr.
14. Ja ta paņ kõrdõl kakštuoistõn, laz ne volgõd tämkõks kubs ja laz ne sāgõd nuttõt apostõldõks,
15. Ja laz näntõn volgõ võimi ulzõ ajjõ kurḑi.
16. Ja ta paņ kõrdõl ne kakštuoistõn: Sīmonõ, kīen ta āndiz nim Petrus,
17. Ja Jākobusõ, Tsebedeus puoigõ, ja Jāņõ, Jākobus veļļõ, ja āndiz näntõn nim Boanerges, se um: piţkiz pūogad,
18. Ja Andreasõ ja Filippusõ ja Bartolomeusõ ja Matteusõ ja Tomasõ ja Jākobusõ, Alfeus puoigõ, ja Taddeusõ ja Sīmonõ Kānast,
19. Ja Jūdasõ Isakariotõ, kis ka tǟnda jara āndiz.
20. Ja ta tuļ kuodai, ja rovz tuļt tegiž kubbõ, neiku ne ist võit mittõ leibõ sīedõ.
21. Ja ku ne, kis täm jūs voļt, sieda kūlist, ne lekšt ulzõ tǟnda vizzõ pidam, sīepierast ku ne rõkandist, ku ta voļļi mīelst ullõ.
22. Ja kēratundijid, kis voļt tund Jeruzalemst, kītist ku tämmõn voļļi Beltsebul ja ku ta ajaji kured ulzõ leb kured iļim.
23. Ja nēḑi jūrõ kutsõn ta rõkandiz nänt pǟl leb sǟdlõmd: Kui võib kure kurrõ ulzõ ajjõ?
24. Ja až mingi vald īžentš vail gintõ ajab, siz seļļi vald äb või pīlõ.
25. Ja až mingi kuoda īžentš vail gintõ ajab, siz seļļi kuoda äb või pīlõ.
26. Ja až satan nūzõb īžentš vastõ ja ajab gintõ, ta äb või pīlõ, aga tämmõn um tutkam käds.
27. Aga mitikš äb või, vegiz kuoddõ sizzõl lǟnd, täm ažḑi rēvõ, až ta äb sida jedmõl vegiz vizzõ ja siz rēvõb täm kuoddõ.
28. Tuodlist ma kītõb täddõn, ku amad patud sābõd rovz lapstõn andõksõks andtõt, ka Jumal suoimimi, kuijen ne ka Jumalt suoimõbõd.
29. Aga kis Pivvõ Vaimõ suoimõb, sīen ta äb sā andõksõks andtõt iganõs, aga ta um iganist suņdõ vertli.
30. Sīepierast ku ne kītist: Tämmõn um äbpūdi vaim.
31. Ja täm jema ja täm veļid tuļt, ja ullõpēḑin pīlõs ne kāimist täm jūr tǟnda kutsõm;
32. Ja rovz istist tämmõn immõr ja rõkandist täm pǟl: Vaņtl, sin jema ja sin veļid ja sin sõzard votšõbõd sīnda ullõpēḑin.
33. Ja vastõtõs ta rõkandiz nänt pǟl: Kis um min jema ja min veļid?
34. Ja vaņtlõs ama immõr nänt pǟl, kis kȭrs tämmõn immõr istist, ta rõkandiz: Vaņtl, min jema ja min veļid.
35. Ja kis tieb Jumal tāmiz pierrõ, se um min veļ ja sõzar ja jema.
4. Pǟkabal.
 Mitmõsuglist sǟdlõmd iļ Jumal vald.
Mer ja tūļ sābõd vagaks.
1. Ja ta īrgiz tegiž opatõ miernaigas, ja pǟgiņ rovšti tuļ täm jūr kubbõ, neiku ta laijõ astõnd istiz mier pǟl, ja amad rovz pīlist miernaigas kūja pǟl.
2. Ja ta opatiz pǟgiņ leb sǟdlõmd ja entš opatõksõs ta rõkandiz nänt pǟl:
3. Kūligid, vaņtl, kīlaji lekš ulzõ kīlam;
4. Ja sugiz ku killõs mū sadiz riekaigõ, ja līndõd tuļt ja seit sīe jara;
5. Ja mū sadiz kivandõksõ, kus iz ūo jennõ mādõ, ja tuļ pakand ilzõ leb sīe, ku tämmõn iz ūo tõvald mādõ.
6. Ja ku pǟva kārgiz, ta veimiz jara ja leb sīe, ku tämmõn iz ūo jūrtõ, ta kūjiz jara.
7. Ja mū sadiz ērškõd vail, ja ērškõd kazist ja lǟmatist sīe jara, ja ta iz ānda vīļakazzõ.
8. Ja mū sadiz jõvvõ māzõ, ja sānd voruksõks ja kazzõn ta āndiz vīļakazzõ ja tuoi mū kuolmkimdõ kȭrdalist ja mū kūžkimdõ kȭrdalist ja mū sada kȭrdalist.
9. Ja ta rõkandiz: Kīen āt kūorad kūldõbõks, kūlõg.
10. Ja ku ta voļ ikšiggiņ, siz kizist ne, kis kubs nänt kādtuoistõnõks täm immõr voļt, iļ sīe sǟdlõm.
11. Ja ta rõkandiz nänt pǟl: Täddõn um andtõt Jumal vald sala aža, aga näntõn ullõpēḑin se ama sugub leb sǟdlõmd,
12. Laz ne vaņtlõs vaņtlõgõd ja äb nǟgõd ja kūlõs kūlõgõd ja äb sāgõd aru, algõ ne mittõ kunagid tāgiž kīerõgõd äb ka näntõn sāg andõksõks andtõt.
13. Ja ta rõkandiz nänt pǟl: Tēg ät mūoštat sieda sǟdlõmt; ja kui tēg sāt aru amšti mūšti sǟdlõmist?
14. Kīlaji kīlab sõnnõ.
15. Aga kis riekaigas, āt ne, kus sõna sāb kildõt, ja ku ne āt kūlõnd, tulab ildīņ sātan ja võtab sõna jara, mis nänt sidamiz um kildõt.
16. Neiīž āt ka ne, mis kivandõksõ āt kildõt, kis, ku ne sõnnõ āt kūlõnd, tǟnda ildīņ rīemkõks vastõ võtabõd,
17. Ja näntõn äb ūo jūrtõ īžentšõs, aga ne āt seļļist, kis ēntšta āiga pierrõ kīerõbõd; ku sugub äda ja vāja sõna pierast, ne võtabõd ildīņ vigaks.
18. Ja munt āt, mis ērškõd vail āt kildõt, ne āt kis sõnnõ kūlõbõd,
19. Ja māīlma murud ja rikuz pietuks ja imud munt ažad tagan sizzõl lǟnd lǟmatõbõd sõna jara, ja ta sāb äbkazlizõks.
20. Mis jõvvõ māzõ āt kildõt, āt ne, kis sõnnõ kūlõbõd ja vastõ võtabõd ja vīļakazzõ āndabõd, kuolmkimdõ kȭrdalist ja kūžkimdõ kȭrdalist ja sada kȭrdalist.
21. Ja ta rõkandiz nänt pǟl: Kas kīnḑõl sāb palam altõt, laz tǟnda pangõ vaka ala või lōdan ala?
Kas äb, laz tǟnda pangõ kīnḑõljalgõ?
22. Sīepierast ku mittõ midagid äb ūo salatõt, mis äb sāks nǟdõbõks, äb ka midagid sug salas, mis äb tulks nǟdõbõks.
 Mat. 10, 26;
23. Až mingizõn āt kūorad kūldõbõks, kūlõg.
24. Ja ta rõkandiz nänt pǟl: Vaņtligid, mis tēg kūlõt; mingiz āigaks tēg āigõt, sāb täddõn aigdõt ja täddõn sāb jūrõ andtõt.
25. Sīepierast, kīen um, sīen sāb andtõt, ja kīen äb ūo, sīe kädst sāb ka võttõt, mis tämmõn um.
26. Ja ta rõkandiz: Jumal vald um nei neme rišting, kis sīemtõ ētab mā pǟl,
27. Ja magub ja nūzõb īeiņ ja pǟviņ, ja sīemt idub ja kazab neiku ta īž äb tīeda.
28. Mā tūob vīļakazzõ īžentšõst, ežmõks vorukst, siz pǟkist, siz täudlist nizzõst pǟkizõs;
29. Aga ku vīļa um japsõn, ta kāimõb ildīņ sirpõ, ku nītõb āiga um jūs.
30. Ja ta rõkandiz: Missõks mēg võim ītizõks arrõ Jumal vald?
Või missõs mēg āndam tämmõn sǟdlõm?
31. Kui siņip sīemt, ku ta sāb māzõ kildõt, um ama pīenti iļ amad sīemtõd mā pǟl;
32. Ja ku ta um kildõt, ta kazab ja sāb sūrimõks iļ jegaīd taravīļa ja ajab sūrḑi okšti, neiku līndõd touvõ ald võibõd täm vāŗ al piežḑi tiedõ.
33. Ja leb pǟgiņd seļļist sǟdlõmd ta kītiz näntõn sõnnõ, kui ne sõitist kūlõ.
34. Aga ilm sǟdlõmt ta iz rõkand nänt pǟl, aga entš oppijidõn ta sēļtiz ammõ īškiz.
35. Ja sīe entš pǟvan, ku ȭdõg sugiz, ta rõkandiz nänt pǟl: Lǟm iļļõ tūolapūolõ.
36. Ja jettõnd rovz ne võtist tǟnda īņi, neiku ta voļ lājas; ka tuoist lājad voļt täm jūs.
37. Ja sugiz sūr tōvaz īlingõks, ja se ajiz lainõd laijõ, neiku lāja sai juba täutõt.
38. Ja täma magiz lāja tagis tutkamõs pǟnaliz pǟl, ja ne virgtist tǟnda ja rõkandist täm pǟl: Opatiji, kas sinnõn um ikštäuž, ku mēg ukkõ lǟm?
39. Ja virgõ sānd ta ädastiz tūldõ ja rõkandiz mier pǟl: Vol vāgiž, vol vaga!
Ja tūļ ei paikõl ja sai väggõ vagaks.
40. Ja ta rõkandiz nänt pǟl: Mikšpierast tēg ūot nei ārgad, neme täddõn äb volks uskõ?
41. Ja ne kārtist sūrs kārtamizõs ja rõkandist entš vail: Kis ta um seļļi, ku ka tūļ ja mer tǟnda kūlõbõd?
5. Pǟkabal.
 Jēzus tieb tierrõks id äbjõvast vaimst vājastõt ja naiz vierlēmizõst ja virgtõb Jairus tidart.
1. Ja ne tuļt tūolapūol mīerda Gadarenõd mālõ.
2. Ja lājast ulzõ astõn, pūtiz tämmõn ildīņ vastõ rišting ōdist, kis voļ vaims äbpūdi.
3. Täm jeltõb kūož voļ ōdis, ja mitikš iz sȭita tǟnda vizzõ siddõ äb ka skēḑiz pānda.
4. Leb sīe ku ta saggõld voļ vond siḑmõdõks ja skēḑõdõks sidtõt ja voļ skēḑõd kaţki murdõn ja jālgad siḑmõd kaţki kīskõn, ja mitikš iz sȭita tǟnda vāļikšõ.
5. Ja ta voļ īed ja pǟvad lebbõ ōdis ja mägis ourõs ja ēntšta kividõks rabbõs.
6. Ja nǟnd kougõnd Jēzusõ, ta jūokšiz ja pallõs pāliz tǟnda,
7. Ja rõkandiz vegiz īelkõks ourõs: Mis minnõn um sinkõks, ama iļiz Jumal Pūoga; ma vānatõb sīnda Jumal jūs, algo sa mīnda vājastõg.
8. Sīepierast ku ta rõkandiz täm pǟl: Äbpūdi vaim, li ulzõ rištingst!
9. Ja ta kiziz täm kädst: Kui um sin nim?
Ja se rõkandiz täm pǟl: Min nim um legion, sīepierast ku mēḑi um pǟgiņ.
10. Ja se pāliz tǟnda väggõ, algo ta nēḑi ulzõ kaimõg sīest immõrkouţst.
11. Aga sǟl mäg allõ voļ sūr sigad bara kāŗal.
12. Ja ne pālist tǟnda rõkandõs: Kaim mēḑi sigad sizzõl, laz mēg nēži lǟgõm sizzõl.
13. Ja ta āndiz lubbõ näntõn, ja äbpūdist vaimõd, ulzõ lǟnd, lekšt sigad sizzõl, ja sigad bara ailiz kūolta pǟld mierrõ, mingist kakš tūontõ, ja upandist miers jara.
14. Ja nänt paintõd ūrgist ja āndist tieutõ jālgabs ja māl; ja ne tuļt vaņtlõm, mis um suggõn.
15. Ja ne tuļt Jēzus jūr ja neist äbjõvast vaimst vājastõtõ ēḑtõtõ istam ja mīel jūs volm, sieda, kīen se legion voļ, ja ädagist jara.
16. Ja ne, kis voļt nǟnd, nīžist näntõn, mis äbjõvast vaimst vājastõtõks voļ suggõn ja iļ sigad.
17. Ja ne īrgist tǟnda pallõ, laz ta lǟgõ nänt immõrkouţst jara.
18. Ja ku ta astiz laijõ, siz se, kis voļ äbjõvast vaimst vājastõt, pāliz tǟnda, ku ta võiks täm jūr īedõ.
19. Aga ta iz ānda lubbõ sīen, aga rõkandiz täm pǟl: Li entš kuodai entšlist jūr ja ānda näntõn tieutõ, mis Izand sin jūs um tiend ja ku ta um vond alastli sin vastõ.
20. Ja ta lekš jara ja īrgiz jutlõ Kimjālgabõdmāl iļ sīe, mis Jēzus täm jūs voļ tiend, ja amad imlist.
21. Ja ku Jēzus voļ tegiž lājaks iļļõ lǟnd tūolapūolõ, siz tuļ pǟgiņ rovšti täm jūr kubbõ, ja ta voļ miernaigas.
22. Ja ikš zinagog iļim, nimtõt Jairus, tuļ ja paņ, tǟnda nǟds, täm jālgad jeddõ māzõ,
23. Ja pāliz tǟnda väggõ rõkandõs: Min piški tidar um kūolimiz jūs, tul ja pan kädud tämmõn pǟlõ, laz ta sāgo tierrõks ja jelag.
24. Ja ta lekš täm īņi, ja pǟgiņ rovšti kei tämmõn tagan ja ajiz tämmõn pǟlõ.
25. Ja nai, kīen voļ kakštuoistõn āigastõ vierlēmi vond
26. Ja kis voļ pǟgiņ vaijõ nǟnd setmiņ ārštist ja voļ ama ulzõ kultõn, mis tämmõn voļ, ja mittõ mingist abbõ iz ūo sānd, aga voļ īend vel tiglimizõks,
27. Ta, kūlõn iļ Jēzus, kǟds rov vail, pūtiz jūrõ täm ēḑmõn.
28. Sīepierast ku ta rõkandiz: Až ma set täm ārõndõn jūrõ pūtõb, ma sāb tierrõks.
29. Ja ildīņ ei täm vier ovat kūjaks, ja ta tūndiz entš leja jūs, ku ta voļ arštõt vigast.
30. Ja Jēzus, ildīņ entšõs tundõs, ku tämst um joud ilzõ lǟnd, ēntšta immõr kīerõn rov pūol, rõkandiz: Kis pūtiz jūrõ min ārõndõn?
31. Ja täm oppijid rõkandist täm pǟl: Sa nǟd, ku rovz ajabõd sinnõn pǟlõ, ja sa kītõd: kis pūtiz minnõn jūrõ?
32. Ja ta vaņtliz immõr, nǟm, kis sieda tei.
33. Aga nai kartõs ja veržõs, tieudõs mis tämkõks voļ suggõn, tuļ ja ētiz ēntšta täm jeddõ māzõ ja kītiz tämmõn ulzõ ama tuod.
34. Aga ta rõkandiz täm pǟl: Tidar, sin usk um sīnda tierrõks tiend, li arms ja vol tīera entš vigast.
35. Kuņtš ta vel rõkandiz, tuļt mingist zinagog iļim pūolst ja rõkandist: Sin tidar um jara kūolõn, mis sa vel tied opatijizõn vaijõ.
36. Aga Jēzus, kūlõn sõnnõ mis ne kītist, rõkandiz zinagog iļim pǟl: Ala kart, usk set!
37. Ja ta iz ānda lubbõ mitīdõn entš īņi lǟdõ ku īd Petrusõn ja Jākobusõn ja Jāņõn, Jākobus veļļõn.
38. Ja ta tuļ zinagog iļim kuoddõ ja neiz märrõ ja pǟgiņ itkõm ja räukõm.
39. Ja sizzõl lǟnd ta rõkandiz nänt pǟl: Mis tēg tiet märrõ ja itkõt?
Läpš äb ūo kūolõn, aga ta magub.
40. Ja ne nagrist iļ täm; aga ta, amad ulzõ ajjõn, võtiz entš jūr laps iza ja jema ja nänt, kis täm īņi voļt ja lekš sizzõl, kus läpš voļ.
41. Ja laps kädud vizzõ akkõn ta rõkandiz täm pǟl: Talita kūmi! se um iļnustõt: neitši, ma kītõb sinnõn, nūz ilzõ!
42. Ja neitši nūziz ildīņ ilzõ ja kei: sīepierast ku ta voļ kakštuoistõn āigastõ vana; ja ne ädagist väggõ sūrs ädagimizõs.
43. Ja ta kūondiz näntõn väggõ pǟlõ, algõ mitikš sieda sāgõ tieutõ ja kītiz laz āndagõd tämmõn sīedõ.
6. Pǟkabal.
 Kristus sāb puolgdõt.
Apostõld kaimimi.
Rištiji Jāņ sāb māzõ taptõt.
Vīž tūontõ sabõd sīetõt.
Jēzus mier pǟl ja tieb tierrõks rujḑi.
1. Ja ta lekš sǟld ulzõ ja tuļ entš izamālõ, ja täm oppijid keit tämmõn tagan.
2. Ja ku voļ zabbat pǟva, ta īrgiz opatõ zinagogõs, ja pǟgiņd, kis tǟnda kūlist, imlist rõkandõs: Kust sīen se um? ja mis kovalõz um se, mis tämmõn um andtõt, ja kui suggõbõd seļļist imtīed leb täm kädud?
3. Kas täma äb ūo se pūsepa, Maria pūoga ja Jākobus ja Jōzes ja Jūda ja Sīmon veļ, ja kas täm sõzard äb ūot täs mäd jūs?
Ja ne sait nukkõrdõks täm pǟl.
4. Ja Jēzus rõkandiz nänt pǟl: Profet äb ūo nei äbouvõstõt mittõ kuskis kui entš izamāl ja entš suglist vail ja entš kuonnõ.
5. Ja ta iz või sǟl mitītõ imtīedõ tiedõ, ku īd, kädud pǟlõ pand, ōrad rujad tierrõks tiedõ.
6. Ja ta imliz iļ nänt äbusk.
Ja ta kei ama immõr pids kilidi opatõs.
7. Ja ta kutsiz kubbõ ne kakštuoistõn ja īrgiz kādiņ nēḑi kaimõ ja āndiz näntõn võimiz iļ äbpūdist vaimõd.
8. Ja käskiz näntõn, algõ ne riek pǟl mittõ midagid īņi võtagõd ku īd sova, äb leibõ, äb pounõ, äb rādõ immõrsidtõbs kāļs.
9. Aga laz kǟngad pangõd jalgõ ja algõd viedagõd pǟlõ kakš amtõ.
10. Ja ta rõkandiz nänt pǟl: Až tēg kuskis lǟt kuoddõ sizzõl, īegid sīn, kuņtš tēg sǟld jara lǟt.
11. Ja až mingis kūožõs tēg ät sāt vastõ võttõt ja täd pǟl äb kūlõt, repţagid, sǟld jara lǟds, põrm entš jālgad jūst jara näntõn tapartõksõks.
12. Ja ulzõ lǟnd ne tieutist, laz parantõgõd mīeldõ.
13. Ja ne ajist ulzõ pǟgiņ äbjõvḑi vaimidi ja zalbist pǟgiņ tebliži eļkõks ja teit nänt tierrõks.
14. Ja kēņig Herodes sai kūltõ, sīepierast ku täm nim voļ tieutõbõks sānd, ja kītiz, ku rištiji Jāņ voļļi kūolinist virgtõt ja leb sīe se joud voļļi veggi täm sizal.
15. Aga tuoist rõkandist, ku ta um Elia, aga munt rõkandist, ku ta um profet neme ikš profetist.
16. Aga Herodes, kūltõ sānd, rõkandiz: Ta um Jāņ, kīen ma ūob pǟ māzõ raḑlõn, se um virgtõt.
17. Sīepierast ku Herodes īž, kaimõn, voļ Jāņ vizzõ võttõn ja tǟnda vizakuoddõ vizzõ pand leb Herodia, entš veļ Filippus naiz; sīepierast ku ta sīe voļ naizõks võttõn.
18. Aga Jāņ voļ Herodes pǟl rõkandõn: Äb sǟd sinnõn, ku sa pidad entš veļināista.
19. Aga Herodia gintiz tǟnda ja tāž täm māzõ tappõ ja iz või.
20. Sīepierast ku Herodes kārtiz Jāņõ, tieudõs, ku ta um õigi ja piva mīez, ja ouvõstiz tǟnda ja tǟnda kūlos ta īrgiz mõtlõ muitiz iļ pǟgiņ ažad ja kūliz jõva mīelkõks täm pǟl.
21. Ja ku tuļ paraz pǟva, ku Herodes entš sindipǟvan tei ȭdõgiži entš sūrizandõdõn ja suodaväg pēļistõn ja Galileamā iļimõdõn,
22. Ja ku sīe entš Herodia tidar tuļ sizzõl ja dāntšiz, se voļ mīelpierrõ Herodesõn ja näntõn, kis täm īņi lōda jūs istist; aga kēņig rõkandiz neitši pǟl: Pāla min kädst, mis sa īd tād, ja ma āndab sinnõn.
23. Ja ta vānastiz tämmõn: Mis sa īd min kädst pālad, ma āndab sinnõn, pūol min vald sāņi.
24. Ja ulzõ lǟnd ta rõkandiz entš jema pǟl: Mis laz ma pālag?
Aga se kītiz: Rištijiz Jāņ pǟdõ.
25. Ja ildīņ ruoikõs sizzõl lǟnd kēņig jūr ta pāliz rõkandõs: Ma tāb, ku sa minnõn ildīņ āndad kouš pǟl rištijiz Jāņ pǟ.
26. Ja kēņig sai väggõ muraglizõks; aga vānastõks ja nänt pierast, kis īņi lōda jūs istist, ta iz tā tämmõn sieda kīeldõ.
27. Ja ildīņ kaimõn benḑõ, ta paņ tūom täm pǟ; ja se jara lǟnd raḑliz vizakuodas täm pǟ jara
28. Ja tuoi täm pǟ kouš pǟl ja āndiz sīe neitšizõn, ja neitši āndiz sīe entš jeman.
29. Ja ku täm oppijid sieda kūlist, ne tuļt ja võtist täm leja ja paņt täm oudõ.
30. Ja apostõld, kubbõ tund Jēzus jūr, āndist tieutõ tämmõn iļ ama, mis ne voļt tiend ja mis opatõnd.
31. Ja ta rõkandiz nänt pǟl: Tulgid tēg īškiz kōgarizõ paikõ ja novvigid rāz; sīepierast ku voļ pǟgiņ nēḑi, kis tuļt ja lekšt, ja näntõn iz ūo aigõ mittõ sīedõ.
32. Ja ne lekšt jara lājaks īškiz kōgarizõ paikõ.
33. Ja ne neist nēḑi jara lǟm ja pǟgiņd tūndist tǟnda ja jūokšist sīnõ kubbõ jālgiņ amšti jālgabist ja jōdist jedmõl nēḑi.
34. Ja ulzõ lǟnd ta neiz pǟgiņ rovšti, ja täm sidam īrgiz puoddõ iļ nänt, ku ne voļt kui lambõd, kīendõn äb ūo paintõ, ja ta īrgiz nēḑi pǟgiņ opatõ.
35. Ku juba pǟgiņ stūņdidi voļ lǟnd, tuļt täm oppijid täm jūr rõkandõs: Se kūož um kōgar ja um juba obaz,
36. Las nänt jara, laz ne lǟgõd immõrkouţ tȭrgõd pǟl ja kiliz entšõn vostam mis sīedõ.
37. Aga vastatõs ta rõkandiz nänt pǟl: Āndagid tēg näntõn sīedõ; ja ne rõkandist täm pǟl: Kas mēg piḑim lǟm kād sada denarion rā jedst leibõ vostam ja näntõn sīedõ āndam?
38. Aga ta rõkandiz nänt pǟl: Mits leibõ um täddõn? ligid vaņtlõm.
Ja ku ne voļt vond vaņtlõmõs, ne kītist: Vīž ja kakš kallõ.
39. Ja ta käskiz näntõn māzõ istam aļļõzõ rõvvõ kubs sējid pierrõ.
40. Ja ne istist rindõ mīedõ māzõ sadiņ ja vīžkimdiņ.
41. Ja võttõn ne vīž leibõ ja kakš kallõ ta vaņtliz ilzõ touvõ pūol, tieniz ja mūrdiz lēbad ja āndiz oppijid käddõ, laz ne pangõd näntõn jeddõ, ja ka kakš kallõ ta jagiz jara amadõn.
42. Ja amad seit ja voļt sīend.
43. Ja ne kūorist kubbõ kakštuoistõn veža tǟta sumari ja kaļšti.
44. Ja nēḑi, kis leibḑi voļt sīend, voļ vīž tūontõ mīestõ.
45. Ja ta ildīņ käskiz entš oppijidõn laijõ astam ja jedmõl iļļõ lǟm Betsaida aigõ, kuņtš ta rovšti jara lasub.
46. Ja ku ta nänt voļ jara lassõn, ta lekš mäg pǟl Jumalt pālam.
47. Ja ku ȭdõg sugiz, voļ lāja mier sidamõl, ja ta ikšiggiņ māl.
48. Ja nǟds, ku ne sõudõs voļt ädas, sīepierast ku tūļ voļ näntõn vastõ, ta tuļ īezõ neļļandõs vaŗtimiz āigal nänt jūr kǟds mier pǟl ja tāž nēšti piddiz lǟdõ.
49. Aga ku ne neist tǟnda mier pǟl kǟm, ne pidist tǟnda kǟmõks ja ōrist,
50. Sīepierast ku amad neist tǟnda ja ädagist jara; aga ta rõkandiz ildīņ näntkõks ja kītiz nänt pǟl: Volgid julgist, se ūob ma, algid kārtagid.
51. Ja ta astiz nänt jūr laijõ, ja tūļ ei paikõl; ja väggõ jara ädagõnd ne imlist īžentš jūs.
52. Sīepierast ku lēbad pūolst ne ist ūot aru sānd; aga nänt sidam voļ vizaks lǟnd.
53. Ja iļļõ sānd ne tuļt Genetsaretmālõ ja lekšt aigõ.
54. Ja ku ne lājast ulzõ astist, ne tūndist tǟnda ildīņ,
55. Jūokšist pids ammõ sieda mādõ ja īrgist lovad pǟl kandõ rujḑi sīnõ, kus ne kūlist tǟnda volm.
56. Ja kus ta īd lekš sizzõl, kiliz või jālgabiz või tȭrgõd pǟl, sǟl ne paņt rujad tȭrgõd pǟl māzõ ja pālist tǟnda, ku īd täm ēḑmõ palštõksõn sākst jūrõ pūtõm; ja mits tämmõn jūrõ pūtist, ne sait pästõt.
7. Pǟkabal.
 Farizejõd kovalõz.
Jēzus tieb tierrõks grīekõ naiz tidar ja kurlmǟmiz.
1. Ja täm jūr tuļt kubbõ farizejõd ja mingist kēratundijist, kis voļt tund Jeruzalemst.
2. Ja ne neist, ku mūḑi täm oppijist seit leibõ seļļist īž, se um äbpiezdõt kädudõks.
3. Sīepierast ku farizejõd ja amad jūdõd äb sīet, až ne kežži äb ūot setmiņ kõrd piezzõnd, piddõs vaņimõd ilzandõkst.
4. Ja tõrg pǟld tund ne äb sīet, až äb ūot ēntšta piezzõnd; ja vel um pǟgiņ, mis ne āt võttõnd pidam, nei bikard ja kivist kui ka vaškist rīstõd piezzimiz.
5. Ja farizejõd ja kēratundijid kizist täm kädst: Mikšpierast sin oppijid äb jelat vaņimõd ilzandõks pierrõ, aga sīebõd leibõ seļļist entš kädudõks?
6. Aga ta rõkandiz nänt pǟl: Jõvist um Ezaia profetõn iļ täd, tēg sīlmad jeds pivad, kui um kēratõt: »Se rov ouvõstõb mīnda ūldkõks, aga nänt sidam um kougõn min jūst jara.
7. Aga se um tijald, mis ne minnõn palkõbõd, opatõs opatikši, mis āt rišting käskõd.»
8. Jumal pandõks māzõ jettõnd, tēg pidat rovz ilzandõkst.
9. Ja ta rõkandiz nänt pǟl: Jõvist tēg ētat jara Jumal pandõks, laz tēg pidagõd entš ilzandõkst.
10. Sīepierast rõkandõb Mōzus: »Ouvõst entš izzõ ja entš jemmõ», ja »kis äbjõvist rõkandõb vastõ izzõ või jemmõ, sīen um leb kūolõm loppõmõst.»
11. Aga tēg kītõt: Až rišting rõkandõb iza või jema pǟl: Se um korban — oppõr and — mis sinnõn minst võiks jõvamõks tūlda;
12. Tēg ät lassõt tämmõn emiņ mittõ midagid tiedõ iza või jema jedst,
13. Tieds Jumal sõna tijalizõks täd ilzandõksõks, mis tēg ūot pand; ja seļļist, sīeks ītist tēg tiet pǟgiņ.
14. Ja rovšti tegiž jūrõ kutsõn ta rõkandiz nänt pǟl: Kūligid mīnda amad ja pangid tǟdõl:
15. Mittõ midagid äb ūo ullõpēḑin rištingt, mis tämmõ sizzõl lǟds võiks tǟnda rikkõ: aga se, mis rištingst ulzõ lǟb, um mis rištingt rikub.
16. Až mingizõn āt kūorad kūldõbõks, kūlõg.
17. Ja ku ta rov jūst kuoddõ sizzõl lekš, kizist täm oppijid täm kädst iļ sǟdlõm.
18. Ja ta rõkandiz nänt pǟl: Kas ka tēg ūot äbmuoistlist?
Kas tēg ät sāt aru, ku ama, mis uldõpēḑin rištingõ sizzõl lǟb, äb või tǟnda rikkõ?
19. Sīepierast ku ta äb lǟ sizzõl täm sidamõ aga maggõ ja lǟb leb entš kūož ilzõ.
Nei ta kītiz amad sīemnāigad pūdõks.
20. Aga ta rõkandiz: Mis rištingst ulzõ lǟb, se rikub rištingt.
21. Sīepierast ku sizald, rovz sidamst, tulbõd ulzõ äbjõvad mõtkõd, puortimi, salandimi, tapami,
22. Abjelamiz rikkimi, nǟlgali volmi, tig, kom, äbpūdit, kad sīlma, suoimimi, kȭŗkõz, äbmuoistlit.
23. Ama se äbjõvam tulab sizald ja rikub rištingt.
24. Aga sǟld nūzõn ta lekš Tirus immõrkouţõ ja sizzõl lǟds īdõ kuoddõ ta tāž, algõ sieda mitikš tīedag; aga ta iz sā ēntšta salatõ.
25. Aga nai, kīen piškiz tidarõn voļ äbpūdi vaim, ildīņ kūlõn iļ täm, tuļ ja ētiz ēntšta täm jālgad jeddõ māzõ.
26. Aga se voļ grīekõ nai, sindõn Zirofoinikiamāl; ja ta pāliz tǟnda, laz ta ajag ulzõ äbjõva vaim täm tidar sizald.
27. Ja ta rõkandiz täm pǟl: Ežmõks laz lapst volgõd sīetõt, sīepierast ku äb ūo jõvist lapstõn leibõ jara võttõ ja piņkistõn jeddõ eitõ.
28. Aga ta vastatiz ja rõkandiz täm pǟl: Nä, Izand; ka piņkist sīebõd lōdanal lapst sumarist.
29. Ja ta rõkandiz täm pǟl: Sīe sõna pierast li, äbjõva vaim um sin tidarst ulzõ lǟnd.
30. Ja jara lǟnd entš kuodai ta līediz laps loval maggõm, ja äbjõva vaim voļ ulzõ lǟnd.
31. Ja tegiž jara lǟnd Tirus immõrkouţst ta lekš leb Zidon Galileamā miernaigõ Kimjālgabõdmā sidamõl.
32. Ja ne tuoit täm jūr īd, kis voļ kurli ja piga mǟmi, ja pālist tǟnda, laz ta pangõ käd tämmõn pǟlõ.
33. Ja tǟnda īškiz võttõn jara rovšti ta paņ entš sūormõd täm kūoriz ja siļgõn ta pūtiz jūrõ kīelõn;
34. Ja vaņtlõn ilzõ touvõ pūol ta vāikiz ja rõkandiz täm pǟl: Efata! se um: sā vāldiņ!
 p. 6, 41;
35. Ja täm kūorad lekšt vāldiņ, ja täm kīel siḑmõz päziz ildīņ vāldiņ, ja ta rõkandiz sieldistiz.
36. Ja ta kīeldiz, algõ ne mitīdõn kītõgõd; aga mits ta kīeldiz, sieda emiņ ne teit tieutõbõks.
37. Ja väggõ imlõs ne rõkandist: Ta ammõ um jõvist tiend, ta tieb ka, ku kurlist kūlõbõd ja mǟmist rõkandõbõd.
8. Pǟkabal.
 Nēļa tūontõ sīetimi.
Farizejõd tābõd nǟdõ imtǟtõ.
Apandõksõst.
Tapartõks iļ Kristus.
Ežmi tieutimi iļ kāndatimiz.
1. Nēši päuvši, ku voļ tegiž pǟgiņ rovšti ja ku näntõn iz ūo mis sīedõ, kutsõn oppijidi, ta rõkandiz nänt pǟl:
2. Min sidam puodub iļ rovz, ku ne juba kuolm päuvõ āt min jūr īend ja ku näntõn äb ūo mis sīedõ.
3. Ja až ma nēḑi sīemõt kuodai lasub, ne nȭŗkõbõd riek pǟl jara, sīest mūḑi nēšti um kougõnd.
4. Ja täm oppijid vastatist tämmõn: Kus võib mingi nēḑi täs kōgars lēbaks sīetõ.
5. Ja ta kiziz nänt kädst: Mits leibõ um täddõn?
Aga ne rõkandist: Seis.
6. Ja ta paņ näntõn māzõ istam ja võttõn ne seis leibõ ta tieniz, mūrdiz ja āndiz entš oppijid käddõ, laz ne pangõd jeddõ; ja ne paņt rovvõn jeddõ.
7. Voļ ka rāz kallõ; ja pivastõn sieda, ta paņ ka sīe jeddõ panm.
8. Ja ne seit ja voļt sīend ja kūorist kubbõ pǟlõ īend sumarist seis vaka tǟta.
9. Ja nēḑi voļ immõr nēļa tūontõ.
Ja ta lasiz nänt jara.
10. Ja ildīņ astõn laijõ, kubs entš oppijidõks, ta tuļ Dalmanutamā jaggõ.
11. Ja farizejõd lekšt ulzõ ja īrgist täm kädst kizzõ, votšõs leb täm imtǟtõ touvõst, tǟnda kertõs.
12. Ja entš vaims voikõs ta rõkandiz: Mis se sugkazam votšub imtǟtõ?
Tuodlist ma kītõb täddõn: Sīe sugkazamõn mittõ mingi imtēḑ äb sā andtõt.
13. Ja nēḑi jettõs, tegiž laijõ astõn, ta lekš iļļõ tūolapūolõ.
14. Ja ne voļt unnõnd leibõ īņi võttõ, ja näntõn iz ūo emiņ kui set ikš lēba īņi lājas.
15. Ja ta käskiz näntõn rõkandõs: Vaņtligid, vōidagid ēntšta farizejõd apatõksõst ja Herodes apatõksõst.
16. Ja ne rõkandist entš vail, ku näntõn äb üo leibõ.
17. Ja aru sānd ta rõkandiz nänt pǟl: Mis tēg rõkandõt ja ät mūoštat?
Kas täddõn um sidam vizaks sānd?
18. Täddõn āt sīlmad ja tēg ät nǟt, täddõn āt kūorad ja tēg ät kūlõt; ja tēg ät mǟdlõt,
19. Ku ma vīž leibõ mūrdiz vīd tūontõ pierast.
Mits veža tǟta tēg kūorist kubbõ sumardõks?
Ne rõkandist täm pǟl: Kakštuoistõn.
20. Aga ku seis nēļa tūontõ pierast, mits vaka tǟta tēg kūorist kubbõ sumardõks?
Ne rõkandist täm pǟl: Seis.
21. Ja ta rõkandiz nänt pǟl: Kui siz tēg ät sāt aru?
22. Ja ne tuļt Betsaidõ.
Ja ne tuoit täm jūr īd sougdiz ja pālist tǟnda, laz ta pūtõg sīen jūrõ.
23. Ja võttõn sougdiz kädkuoŗŗõl ta vīž täm ulzõ kilast ja sīļgiz tämmõn siļmiz; kädud tämmõn pǟlõ pands ta kiziz täm kädst, kas ta midagid nēji.
 p. 7, 32, 33;
24. Ja ilzõ vaņtlõs se rõkandiz: Ma nǟb rovšti kǟm, neme pūdi.
25. Siz ta tegiž paņ kädud täm sīlmad pǟlõ, ja se vaņtliz ja voļ tierrõks tiedõt ja neiz ammõ sieldistiz.
26. Ja ta kāimiz tǟnda kuodai täm pǟl rõkandõs: Ala li mittõ killõ sizzõl.
27. Ja Jēzus ja täm oppijid lekšt Kezarea Filippus kiliz, ja riek pǟl ta kiziz entš oppijid kädst nänt pǟl rõkandõs: Kīentõ rovz mīnda kītõbõd volm?
28. Aga ne kītist tämmõn rõkandõs: Ku rištiji Jāņ ja tuoist ku Elia aga tuoist ku ikš profetist.
29. Ja ta kiziz nänt kädst: Aga kīentõ tēg mīnda kītõt volm?
Petrus rõkandiz vastatõs täm pǟl: Sa ūod Kristus.
30. Ja ta ädastiz nēḑi, algõ ne mitīdkõks iļ täm rõkandõgõd.
31. Ja ta īrgiz nēḑi opatõ, ku Rišting Pūogan um pǟgiņ kāndatõmõst ja ku tämmõn um sāmõst jara eitõtõn vanimist ja iļist prīestirist ja kēratundijist ja um sāmõst māzõ taptõtõn ja um pierrõ kuolm päuvõ ilznūzõmõst.
32. Ja ta rõkandiz sīe sõna julgistiz ulzõ, ja Petrus, tǟnda īškiz võttõn, īrgiz tǟnda ädastõ.
33. Aga ta kīeriz ēntšta immõr ja vaņtlõs entš oppijid pǟl ta ädastiz Petrusõ ja rõkandiz: Li jedst jara, sātan! sīepierast ku sa äd mõtl Jumal aga rovz vīţi.
34. Ja jūrõ kutsõn rovz kubs entš oppijidõks ta rõkandiz nänt pǟl: Až mingi minnõn tāb tagan tūlda, se kīeldõg īžēntšta jara ja võtag entš rišt entš pǟl ja kǟgõ minnõn tagan.
35. Sīepierast ku kis entš jengõ tāb pästõ, se kātõb tǟnda; aga kis entš jengõ kātõb min pierast ja evangelium pierast, se pästab tǟnda.
36. Sīepierast mis se äbţõb rištingõn, ku ta kazzõks sāb ama māīlma ja kajjõ sāb entš jeng jūs?
37. Mis võib sīepierast rišting andõ entš jeng pästamizõks?
38. Sīepierast až mingi uigõb iļ min ja iļ min sõnad sīes abjelamiz rikkijizõs ja patlizõs sugkazams, iļ sīe uigõb ka Rišting Pūoga, ku ta tulab entš Iza ouvõms kubs pivad engõldõks.
9. Pǟkabal.
 Kristus sāb kildzizõks.
Kūtebli sāb tierrõks.
Opatõks iļ alantlit ja pat sizzõl viedastimiz.
1. Ja ta rõkandiz nänt pǟl: Tuodlist ma kītõb täddõn, ku mūḑi nēšti, kis täs pīlõbõd, äb maitsõt kūolõmt, kuņtš äb līt nǟnd Jumal valdõ tulm joudkõks.
2. Ja pierrõ kūtõ päuvõ võtiz Jēzus īņi Petrus ja Jākobus ja Jāņ ja vīz nänt īškiz īd kuordiz mäg pǟl.
Ja ta sai mūtõt nänt sīlmad jeds.
3. Ja täm ārõnd sait kīļadõks, väggõ vāldaks, kui mitikš rāvintiji mā pǟl äb võiks nēḑi nei vāldaks tiedõ.
4. Ja Elia ja Mōzus nägţist ēntšta näntõn ja rõkandist Jēzusõks.
5. Ja vastatõs rõkandiz Petrus Jēzus pǟl: Rabbi, täs um mäddõn jõvist vōlda; ja tiem siz kuolm bougõ, īd sinnõn ja īd Mōzusõn ja īd Elian.
6. Sīepierast ku ta iz tīeda, mis ta rõkandõks, sīepierast ku ne voļt jara ädagõnd.
7. Ja ikš pīla sugiz, se vāriz nänt jara, ja pīlast tuļ ēļ: Se um min ārmaz Pūoga, kūligid tǟnda.
8. Ja ku ne äkist immõr vaņtlist, ne ist nǟt mittõ kuskis mitītõ ku īd Jēzusõ nänt jūs.
9. Ja ku ne mäg pǟld māzõ astist, kūondiz ta näntõn pǟlõ, algõ ne mitīdõn kītõgõd, mis ne voļt nǟnd, kuņtš Rišting Pūoga äb Iī kūolinist ilznūzõn.
10. Ja ne pidist sīe sõna mīels ja kizist īžentš vail: Mis se um kūolinist ilznūzõ?
11. Ja täm kädst kizzõs ne rõkandist: Kui kēratundijid kītõbõd, ku Elian um jedmõl tulmõst?
12. Aga ta rõkandiz nänt pǟl: Elia tulab kil jedmõl ja panab ama kõrdõl; ja kui um kēratõt iļ Rišting Pūoga, ku tämmõn līb pǟgiņ kāndatõmõst ja ta sāb laitõt.
 Mal. 3, 23;
13. Aga ma kītõb täddõn, ku Elia um ka tund, aga ne teit tämkõks mis ne tāšt, kui iļ sīe um kēratõt.
14. Ja tund munt oppijid jūr, ne neist nänt jūs pǟgiņ rovšti ja kēratundijidi näntkõks sõnḑi vaidlõm.
15. Ja amad rovz, ku ne tǟnda neist, ildīņ ädagist jara ja jūokšõnd tēriņtist tǟnda.
16. Ja ta kiziz nänt kädst: Iļ mis tēg vaidlõt sõnḑi entš vail?
17. Ja ikš rov vaild vastatiz tämmõn: Opatiji, ma tuoi sin jūr entš pūoga, kīen um mǟmi vaim.
18. Ja set ku se tǟnda vizzõ akub, se kīskõb tǟnda, ja ta vātõb ja kīerõb ambidi ja kujub jara; ja ma rõkandiz sin oppijidõks, laz ne sīe ulzõ ajagõd, aga ne ist võit.
19. Aga vastatõs rõkandiz ta nänt pǟl: Sa äbuskli sugkazam! kui kōgiņ siz ma līb täd jūs?
Tūogid täm min jūr.
20. Ja ne tuoit sīe täm jūr; ja tǟnda nǟds repţiz vaim ildīņ sieda, ja māzõ saddõn ta vǟnkartiz vātõs.
21. Ja ta kiziz täm iza kädst: Kui kōgiņ um se nei tämkõks suggõn?
Aga ta rõkandiz: Lapsõld volds.
22. Ja saggõld ta um tǟnda tul sizzõl eitõn ja vied sizzõl, laz tǟnda ukkõ vīgõ; aga až sa midagid võid, äbţ mäddõn, vol alastli mäd vastõ.
23. Aga Jēzus rõkandiz täm pǟl: Až sa võid sieda, sa kītõd; ammõ võib se, kis uskub.
24. Ja laps iza rõkandiz ildīņ ourõs: Ma uskub, äbţ min äbuskõn.
25. Aga Jēzus, nǟds ku rovz ailist kubbõ, ädastiz äbpūdist vaimõ, täm pǟl rõkandõs: Mǟmi ja kurli vaim, ma käskõb sinnõn: li tämst ulzõ ja ala tul emiņ täm sizzõl.
26. Siz se lekš ourõs ja väggõ repţõs ulzõ, ja ta ei neme kūolõnõks, neiku pǟgiņd rõkandist, ku ta um jara kūolõn.
27. Aga Jēzus, täm kädud vizzõ akkõn, virgtiz tǟnda, ja ta nūziz ilzõ.
28. Ja ku ta voļ kuoddõ sizzõl lǟnd, kizist täm oppijid īškiz täm kädst: Mikšpierast mēg iz võim tǟnda ulzõ ajjõ?
29. Ja ta rõkandiz nänt pǟl: Se sindõks äb või muitiz ulzõ lǟdõ, ku īd leb pālandõks.
30. Ja sǟld ulzõ lǟnd ne keit Galileamā kouţi, ja ta iz tā, laz mingi midagid tīedag.
31. Sīepierast ta opatiz entš oppijidi ja rõkandiz nänt pǟl: Rišting Pūoga sāb jara andtõt rovz käddõ, ja ne tapabõd täm māzõ, ja māzõ taptõt ta nūzõb ilzõ pierrõ kuolm päuvõ.
32. Aga ne ist sāt aru sīest rõkst ja kārtist täm kädst kizzõ.
33. Ja ne tuļt Kapernaumõ, ja sānd kuodai ta kiziz nänt kädst: Iļ mis vaidlist tēg sõnḑi riek pǟl?
34. Aga ne pīlist vāgiž, sīepierast ku riek pǟl ne voļt sõnḑi vaidlõnd iļ sīe, kis volks sūrim.
35. Ja māzõ istõn ta kutsiz ne kakštuoistõn ja rõkandiz nänt pǟl: Až mingi tāb ežmi vōlda, laz volgõ amšti ama perri ja amad pālkali.
36. Ja võttõn laps ta paņ sīe nänt sidamõl ja võttõn täm sillõ ta rõkandiz nänt pǟl:
37. Kis ītõ nēšti läpšist vastõ võtab min nims, se võtab mīnda vastõ; ja kis mīnda vastõ võtab, äb võta mīnda vastõ, aga sieda, kis mīnda um kaimõn.
38. Aga Jāņ rõkandiz täm pǟl: Mēg neizmõ ītõ, kis mäddõn tagan äb kǟ, sin nims äbjõvḑi vaimidi ulzõ ajam, ja mēg kīeldizmõ tämmõn, sīepierast ku ta äb kǟ mäddõn tagan.
39. Aga Jēzus rõkandiz: Algid kīeldigid tämmõn, sīepierasku äb ūo mitītõ, kis tieks imt tīedõ min nims ja võiks ildīņ äbjõvvõ rõkandõ iļ min.
40. Sīepierast ku kis äb ūo mäd vastõ, se um mäd pūold.
41. Sīepierast, kis āndab täddõn bikar täud vieta jūodõ nims, ku tēg ūot Kristus pūold, tuodlist ma kītõb täddõn: sīe pālka äb lǟ kaddõm.
42. Ja kis viedastõb pat sizzõl īd nēšti ama piškižist, kis min pǟl uskõbõd, sīen volks pǟgiņ parim, ku tämmõn sāks jovdõb kiv immõr kaggõl pandõt ja ta sāks mierrõ eitõt.
43. Ja až sin kež sīnda pat sizzõl viedastõb, raḑl täm jara; um parim sin pierast vigalizõn jelamizõ lǟdõ, äb ku, ku volkst kakš käta, eļļõ lǟdõ, äbkistantõbõ tullõ,
44. Kus nänt boŗ äb lop ja tuļ äb kist jara.
45. Ja až sin jālga sīnda pat sizzõl viedastõb, raḑl täm jara; um parim sin pierast lōnkan jelamizõ lǟdõ, äb ku, ku volkst kakš jalgõ, sādõ eitõtõn eļļõ,
46. Kus nänt boŗ äb lop ja tuļ äb kist jara.
47. Ja až sin sīlma sīnda pat sizzõl viedastõb, kīsk täm ulzõ; um parim sin pierast īdsiļmizõn lǟdõ Jumal valdõ, äb ku, ku volkst kakš silmõ, sādõ eitõtõn eļļõ,
48. Kus nänt boŗ äb lop ja tuļ äb kist jara.
49. Sīepierast ku jegaikš rišting sāb leb tul sūoldõt ja jegaikš oppõr sāb leb sūol sūoldõt.
50. Sūol um jõva; aga až sūol um tūimaks lǟnd, missõks laz ta sāgo sūolizõks?
Pidagid sūolõ entš sizal ja pidagid armõ entš vail.
 Mat. 5, 13;
Luk. 14, 34;
10. Pǟkabal.
 Abjelamiz lagtimizõst.
Jēzus pivastõb läpši.
Rikaz nūormīez.
Iļ Kristus kāndatimiz.
Tsebedeus pūogad.
Bartimeus.
1. Ja sǟld nūzõn ta tuļ Jūdeamā kūožiz ja tūolapūol Jordant, ja rovz tuļt tegiž täm jūr kubbõ ja, kui irdõn, ta opatiz tegiž nēḑi.
2. Ja farizejõd, jūrõ tund, kizist täm kädst tǟnda kertõs: Kas mien um luba naizõst laggõ?
3. Aga vastatõs ta rõkandiz nänt pǟl: Mis um Mōzus käskõn täddõn?
4. Aga ne rõkandist: Mōzus um lubbõ andõn laggimiz kēra kēratõ ja lagtõ.
 5 Moz. 24, 1;
5. Aga Jēzus rõkandiz nänt pǟl: Täd vizad sidamd pierast um ta täddõn sīe pandõks kēratõn.
6. Aga lūomiz īrgandõksõst Jumal nänt um lūond miedpūoļiz ja naistpūoļiz.
7. Sīepierast jetab rišting entš iza ja jema, laz ta lǟgõ kubbõ entš naizõks.
8. Ja ne kakš lībõd leja pūolst ikš; sīepierast ku ne äb ūot emiņ kakš, aga ikš leja.
9. Mis ni Jumal um kubbõ pand, sieda algõ rišting lagtõg.
10. Ja sizal kuodas kizist oppijid tegiž täm kädst iļ sie;
11. Ja ta rõkandiz nänt pǟl: Kis entš naizõst lagub ja võtab mū, se rikub abjelamist tämkõks.
12. Ja až se lagub entš miest ja lǟb mūn mielõ, ta rikub abjelamist.
13. Ja ne tuoit läpškiži täm jūr, laz ta näntõn pūtõg jūrõ; aga oppijid ädastist nēḑi.
14. Aga Jēzus sieda nǟds sai nukkõrõks ja rõkandiz nänt pǟl: Lassigid lapstõn min jūr tūlda, algid kīeldigid näntõn; sīepierast ku seļļist pierast um Jumal vald.
15. Tuodlist ma kītõb täddõn: Kis Jumal valdõ äb võta vastõ kui läpški, äb sā tämmõ sizzõl.
16. Ja sillõ võttõn ta pivastiz nēḑi, kädud näntõn pǟlõ pands.
17. Ja ku ta voļ ulzõ lǟnd riek pǟl, siz ikš, jūrõ jūokšõn ja puollindžõl eitõn, kiziz täm kädst: Jõva opatiji, mis minnõn um tiemõst, laz ma pierrõg iganiz jelamiz?
18. Aga Jēzus rõkandiz täm pǟl: Mis sa mīnda jõvaks kītõd, mitikš äb ūo jõva ku īd ikšāinagi, Jumal.
19. Sa tūndõd pandikši: Ala tap, ala rik abjelamist, ala saland, ala tapart äbõigistiz, ala piet jara, ouvõst entš izzõ ja jemmõ.
20. Aga se rõkandiz täm pǟl: Opatiji, sieda ammõ ma ūob piddõn nūorõld volds.
21. Aga täm pǟl vaņtlõs ta ei Jēzusõn armõks, ja ta rõkandiz täm pǟl: Īds sa ūod tagan īend; li, mī ama jara mis sinnõn um ja ānda saņtõdõn, ja sinnõn līb varandõks touvõs, ja tul minnõn tagan kǟm.
 p. 8, 34;
22. Aga se sānd muraglizõks iļ sīe sõna lekš murs jara, sīepierast ku tämmõn voļ pǟgiņ viļļõ.
23. Ja immõr vaņtlõn Jēzus rõkandiz entš oppijid pǟl: Kui lǟlamstiz sābõd ne, kīendõn um viļļõ, Jumal valdõ.
24. Aga oppijid ädagist jara iļ täm sõnad, aga Jēzus vastatõs rõkandiz tegiž nänt pǟl: Lapst, kui lǟlam um näntõn, kis lūotõbõd entš vīļa pǟl, sādõ Jumal valdõ;
25. Kievamim um kamelõn lǟdõ leb nõggõl sīlma, äb ku rikkõn sizzõl sādõ Jumal valdõ.
26. Ja ne ädagist vel emiņ jara entš vail rõkandõs: Kis siz võib pästõt sādõ?
27. Aga nänt pǟl vaņtlõs Jēzus rõkandiz: Rovstõn um ta äbvõidõb, aga äb Jumalõn, sīepierast ku Jumal võib ammõ.
28. Ja Petrus īrgiz täm pǟl rõkandõ: Vaņtl, mēg jetizmõ ama ja ūom sinnõn tagan kǟnd.
29. Jēzus rõkandiz: Tuodlist ma kītõb täddõn: äb ūo mitītõ, kis jettõn kuoda või veļid või sõzard või jema või iza või lapst või nūrmõd min pierast ja evangelium pierast
30. Äb volks sānd, paldiņ sīel āigal sadakȭrdiņ kuodidi ja veļidi ja sõzari ja jemḑi ja läpši ja nūrmidi, vājadõks, ja tulbis āigal iganiz jelamiz.
31. Aga pǟgiņd, kis āt ežmist, lībõd perrist, ja perrist ežmist.
32. Aga ne voļt riek pǟl lǟmõs mäggõl Jeruzalemõ, ja Jēzus Iekš näntõn jeds, ja ne ädagist jara, aga keit kartõs tämmõn tagan.
Ja võttõn tegiž ne kakštuoistõn ta īrgiz näntkõks rõkandõ, kui tämmõn piḑim Iīm:
33. Sīepierast ku, vaņtl, mēg lǟm mäggõl Jeruzalemõ ja Rišting Pūoga sāb jara andtõt iļļist prīestõrd ja kēratundijid käddõ, ja ne kuodštõbõd täm jara kūolõm pierast ja āndabõd täm pagand käddõ.
34. Ja ne kēlštabõd tǟnda ja pieksabõd tǟnda ja silgõbõd täm pǟl ja tapabõd täm māzõ, ja pierrõ kuolm päuvõ ta nūzõb ilzõ.
35. Ja Jākobus ja Jāņ, ne Tsebedeus pūogad, lekšt täm jūr ja rõkandist täm pǟl: Opatiji, mēg tām, laz sa sieda tiegõ mäddõn, mis mēg pālam.
36. Aga ta rõkandiz nänt pǟl: Mis tēg tāt, laz ma täddõn tiegõ?
37. Aga ne rõkandist täm pǟl: Ānda mäddõn, laz mēg istagõm sin ouvõms ikš sin jõval ja tuoi kural pūol.
38. Aga Jēzus rõkandiz nänt pǟl: Tēg ät tīedat, mis tēg pālat.
Kas tēg võit jūodõ sieda bikart, mis ma jūob, või sādõ rištõt sīe rištimizõks, missõks ma sāb rištõt?
 p. 14, 36;
39. Aga ne rõkandist täm pǟl: Mēg võim!
Aga Jēzus rõkandiz nänt pǟl: Bikart, mis ma jūob, tēg jūot ja rištimizõks, missõks ma sāb rištõt, tēg sāt rištõt,
 Apt. 12, 2;
40. Aga istõ minnõn jõval või kural pūol äb või ma andõ, aga kīendõn ta um vaļmõstõt.
41. Ja sieda kūlõs sait ne kim nukkõrdõks Jākobus ja Jāņ pǟl.
42. Aga Jēzus kutsiz nēḑi ja rõkandiz nänt pǟl: Tēg tīedat, ku ne, kis sābõd pagand iļimõdõks pidtõt, āt izandõd iļ nänt, ja nänt sūrizandõdõn um võimi iļ nänt.
43. Aga nei äb või täd vail vōlda; aga kis tēšti tāb sūrõks sādõ, volgõ täd pālkali.
44. Ja kis tāb täd vail ežmi vōlda, volgõ amadõn immartiji.
45. Sīepierast ku ka Rišting Pūoga äb ūo tund, laz tämmõn sāgõ palktõt, aga palkõm ja āndam entš jeng maksõks pǟgiņd pierast.
46. Ja ne tuļt Jeriko, ja ku ta ja täm oppijid ja pǟgiņ rovšti Jerikost ulzõ lekšt, istiz sougdi saņt Bartimeus, Timeus pūoga, riek aigas.
47. Ja kūlõs ku Jēzus Natsaretst um sǟl, ta īrgiz ourõ ja rõkandõ: Jēzus, Dāvid Pūoga, vol alastli min vastõ.
48. Ja pǟgiņd ädastist tǟnda, laz ta volgõ vāgiž.
Aga ta ōriz vel emiņ: Dāvid Pūoga, vol alastli min vastõ.
49. Ja paikõl īend rõkandiz Jēzus: Nutagid tǟnda.
Ja ne nutist sougdist rõkandõs täm pǟl: Vol julgi, nūz ilzõ, ta nutab sīnda.
50. Ja entš ēḑmõ jara eitõn ta, nūzõn pistõ, Iekš Jēzus jūr.
51. Ja vastatõs rõkandiz Jēzus täm pǟl: Mis sa tād, laz ma sinnõn tiegõ?
Aga sougdi rõkandiz täm pǟl: Rabbuni, laz ma nǟgõ.
52. Ja Jēzus rõkandiz täm pǟl: Li, sin usk um sinnõn äbţõn.
Ja ildīņ ta neiz ja kei tämmõn tagan pids riekkõ.
11. Pǟkabal.
 Kristus ratstab Jeruzalemõ ja vānub jara vīgõpū.
Tempõl pūdistimi.
1. Ja ku ne sait Jeruzalem ležgõl Betfage ja Betania sāņi, Eļmäg jūs, ta kāimiz kakš entš oppijist,
2. Ja rõkandiz nänt pǟl: Ligid killõ, mis täd jeds um, ja sīn sizzõl lǟnd tēg ildīņ līedat vārza vizzõ sidtõt, kīen pǟl mitikš rišting vel äb ūo istõn; sidagid sīe vāldiņ ja tūogid tǟn.
3. Ja až mingi täd pǟl rõkandõb: Mikš tēg sieda tiet? kītigid: Izandõn um tǟnda vajag, ja ildīņ ta kāimõb tǟnda tǟn tāgiž.
4. Ja ne lekšt ja līedist vārza vizzõ sidtõt ullõpēḑin uksta riek lāgõm pǟl ja sidist täm vāldiņ.
5. Ja mingist nēšti, kis sǟl pīlist, rõkandist nänt pǟl: Mis tēg tiet, ku tēg sidat vāldiņ vārza.
6. Ja ne kītist näntõn, kui Jēzus voļ rõkandõn, ja ne lasist nēḑi.
7. Ja ne tuoit vārza Jēzus jūr ja paņt entš ārõnd täm pǟl, ja ta istiz täm pǟl.
8. Ja pǟgiņd lagtist entš āriņi riek pǟl, aga munt okšti, pūšti raḑlõnd.
9. Ja ne kis jeds lekšt ja kis tagan tuļt ōrist: Hozianna, kītõt volgõ se, kis tulab Izand nims!
10. Kītõt volgõ mäd iza Dāvid vald, mis tulab.
Hozianna iļižis!
11. Ja Jeruzalems ta lekš tempõlõ, ja ku ta ama voļ lebbõ vaņtlõn, lekš ta kubs ne kādtuoistõndõks Betaniõ, ku voļ juba obaz āiga.
12. Ja tuois pǟvan, ku ne Betaniast jara lekšt, ta tāž sīedõ.
13. Ja nǟds kougõnd ītõ vīgõpūdõ, kīen voļt liedõd, ta lekš, kas äb līedaks midagid täm pǟl; ja tund sīe jūr, ta iz līeda mūdõ ku īd lēḑi; sīepierast ku iz ūo vīgõd āiga.
14. Ja vastatõs ta rõkandiz sīe pǟl: Algõ iganõs mitikš emiņ sīegõ sinst vīļakazzõ!
Ja täm oppijid kūlist sieda.
15. Ja ne tuļt Jeruzalemõ, ja lǟnd tempõlõ ta īrgiz ulzõ ajjõ nēḑi, kis mīšt ja vostist tempõls, ja likiz immõr rā vaidijid lōdad ja palandõkst mījid rajd.
16. Ja iz las ku mingi mingiz aža leb tempõl kāndiz.
17. Ja ta opatiz ja rõkandiz nänt pǟl: Kas äb ūo kēratõt, ku min kuoda sāb nuttõt pālandõks kuodaks amad rovdõn?
Aga tēg ūot täm tiend uņtapajd oukõks.
 Ez. 56, 7;
18. Ja iļļist prīestõrd ja kēratundijid sait kūltõ ja votšist, kui tǟnda māzõ tappõ; sīepierast ku ne kārtist tǟnda, ku amad rovz imlist iļ täm opatõks.
19. Aga ku ȭdõg tuļ, ta lekš jālgabst ulzõ.
20. Ja ūoņdžõl piddiz lǟds ne neist, ku vīgõpū voļ jara kuijõn jūrḑi sāņi.
21. Ja sieda mǟdlõs Petrus rõkandiz täm pǟl: Rabbi, vaņtl, vīgõpū, mis sa jara vānist, um jara kuijõn.
22. Ja vastatõs Jēzus rõkandiz nänt pǟl: Uskigid Jumal pǟl.
23. Tuodlist ma kītõb täddõn: až mingi kītõb sīe mäggõn: Nūz ja ēta ēntšta mierrõ! ja äb kādl entš sidams, aga uskub, ku se sugub, mis ta rõkandõb, tämmõn līb se.
24. Leb sīe ma kītõb täddõn: uskigid, ku tēg sieda ammõ sāt, mis tēg Jumalt pallõs pālat, ja ta līb täddõn.
 Mat. 7, 7;
25. Ja ku tēg pīlõt Jumalt pallõs, siz āndagid andõksõks, až täddõn um midagid mingiz vastõ, laz ka täd Iza touvis andõksõks āndag täd iļastamõd.
26. Aga až tēg andõkst ät āndat, äb ānda andõksõks ka täd Iza touvis täd iļastamõd.
27. Ja ne tuļt tegiž Jeruzalemõ, ja ku ne tempõl kouţi keit, tuļt täm jūr iļļist prīestõrd ja kēratundijid ja vaņimõd
28. Ja rõkandist täm pǟl: Mis võimizõs sa tied sieda? või kis um sinnõn sīe võimiz andõn, ku sa sieda tied?
29. Aga Jēzus rõkandiz nänt pǟl: Ma kizub täd kädst īd aža; vastatigid minnõn, siz ma kītõb täddõn, mis võimizõs ma sieda tieb.
30. Kas Jāņ rištimi voļ touvõst või rovšti?
Vastatigid minnõn!
31. Ja ne mõtlist entš vail rõkandõs: Až mēg kītõm: touvõst, ta rõkandõb: Mikšpierast tēg ist uskõt tämmõn?
32. Aga až mēg kītõm rovšti sieda ne ist tuoḑõt rovz pierast; sīepierast ku amad arrist, ku Jāņ um tuodlist vond profet.
33. Ja Jēzusõn vastatõs ne rõkandist: Mēg äb tīedam.
Ja Jēzus rõkandiz nänt pǟl: Siz ma ka äb kīt täddõn, mis võimizõs ma sieda tieb.
12. Pǟkabal.
 Vīnõmägst; pǟrāst; ilznūzimizõst; sūrimist pandõksõst;
Dāvid izand ja pūoga.
Lesknaiz and.
1. Ja ta īrgiz nänt pǟl rõkandõ leb sǟdlõmd: Ikš rišting pistatiz vīnõmäggõ ja tei tara immõr ja kōviz vīnõ pīkstõb muoļd ja tei torn ilzõ ja āndiz sie jara mātīelistõn ja lekš mūzõ.
2. Ja kāimiz, ku voļ āiga, mātīelist jūr pālkaliz, laz ta võtag mātīelist kädst vīnõmäg vīļakazzõst.
3. Ja võttõnd ne pieksist tǟnda ja kāimist tijald jara.
4. Ja tegiž ta kāimiz mū pālkaliz nänt jūr, ja sīen ne rabist pǟ kaţki ja suoimist tǟnda.
5. Ja ta kāimiz mū, ja sīe ne tapist māzõ ja pǟgiņ mūḑi; mūḑi ne pieksist, aga mūḑi ne tapist māzõ.
6. Tämmõn voļ vel ikšāinagi ārmastõt pūoga.
Ta kāimiz perizõks sīe nänt jūr rõkandõs: Ummit ne min pūogast uigõbõd.
7. Aga mātīelist rõkandist entš vail: Se um se pierriji!
Tulgid, tapam täm māzõ ja pierandõks īeb mäddõn.
8. Ja võttõnd ne tapist täm māzõ ja ētist täm vīnõmäggõld ulzõ.
9. Mis ni tieb vīnõmäg izand?
Ta tulab ja loptab ne mātīelist jara ja āndab vīnõmäg munt käddõ.
10. Kas tēg ät ūot luggõnd sieda kerrõ: »Se kiv, mis jeltējid kui äbkȭlbatõb jara ētist, um sānd nūrka kivvõks.
11. Se um leb Izand suggõn ja um im mäd silmši.»
12. Ja ne votšist tǟnda käddõ sādõ, aga kārtist rovšti, sīepierast ku ne sait aru, ku ta sīe sǟdlõm nänt pǟl voļ rõkandõn, ja jettõnd tǟnda ne lekšt jara.
13. Ja ne kāimist täm jūr mingiži farizejist ja Herodes pūolst, laz tǟnda rõks akkõgõd.
14. Ja tund ne rõkandist täm pǟl: Opatiji, mēg tīedam, ku sa ūod tuodli ja äd pan mikšmõks mitītõ, sīepierast ku sa äd vaņtl rovz näg pǟl, aga sa opatõd Jumal riekkõ tuod pierrõ.
Kas um āndamõst kēzarõn pǟrādõ, või äb?
Kas āndam või äb āndam?
15. Aga ta, tundõs nänt tigmīeldõ, rõkandiz nänt pǟl: Mis tēg kērtat mīnda?
Tūogid minnõn īd denarion rā kabal, laz ma nǟgõ.
16. Aga ne tuoit, ja ta rõkandiz nänt pǟl: Kīen tēḑ ja pēļikēra se um?
Aga ne rõkandist täm pǟl: Kēzar.
17. Aga Jēzus rõkandiz nänt pǟl: Āndagid kēzarõn, mis kēzarõn um, ja Jumalõn, mis Jumalõn um; ja ne imlist iļ täm.
18. Ja zadukejõd, kis kītõbõd ku ilznūzimist äb voļļi, tuļt täm jūr ja kizist täm kädst rõkandõs:
19. Opatiji, Mōzus um mäddõn kēratõn, ku, až mingizõn kūolõb veļ ja jetab naiz tagan, ja tämmõn äb ūo lapsta, laz täm veļ võtag sīe naiz ja virgtõg entš veļļõn tagantuļļijidi.
20. Voļt seis veļļõ, ja ežmi võtiz nāista ja kūoliz jara äb jettõs tagantuļļijidi.
21. Ja tuoi võtiz tǟnda ja kūoliz jara äb jettõs tagantuļļijidi ja kuolmõz neiīz.
22. Ja ne seis ist jetat tagantuļļijidi.
Pierrõ amḑi kūoliz ka nai jara.
23. Ilznūzimizõs, ku ne nūzõbõd ilzõ, kīen nai ta līb nēšti, sīepierast ku ta voļ seisõn naizõks?
24. Jēzus rõkandiz nänt pǟl: Kas tēg ät lǟt umbõ leb sīe, ku ät tundõt kēridi äb ka Jumal joudõ?
25. Sīepierast ku, ku ne kūolinist ilznūzõbõd, äb ne siz naiži võtat äb ka mielõ lǟt, aga ne lībõd neme engõld touvis.
26. Aga iļ kūolõnd, ku ne sābõd virgtõt, kas tēg ät ūot luggõnd Mōzus rāntõs, kui Jumal tämmõn pȭzõ jūs um kītõn rõkandõs: »Ma ūob Abraam Jumal ja Izaak Jumal ja Jākob Jumal.»
27. Ta äb ūo kūolõnd aga jelzist Jumal.
Tēg lǟt väggõ umbõ.
28. Aga ikš nēšti kēratundijist, kis voļ kūlõn, ku ne voļt kizzõnd, tieudõs, ku ta näntõn voļ jõvist vastatõn, tund, kiziz täm kädst: Mingi um se ežmi pandõks iļ amad?
29. Jēzus vastatiz, ku ežmi um: Kūl, Izrael, Izand mäd Jumal um ikšāinagi;
30. Ja sinnõn um Izandt, entš Jumalt ārmastõmõst amast entš sidamst ja amast entš jengst ja amast entš mīelst ja amast entš joudst.
31. Tuoi seļļi īž: Sinnõn um ārmastõmõst entš ležglist kui īzēntšta; mūdõ, iļ nänt sūrimt pandõkst äb ūo.
32. Ja kēratundiji rõkandiz täm pǟl: Jõvist, opatiji, sa ūod tuota rõkandõn, ku um ikšāinagi ja äb ūo mūdõ ilm tǟnda.
33. Ja tǟnda ārmastõ amast sidamst ja amast mīelst ja amast joudst ja ārmastõ ležglist kui īžēntšta, se um emiņ kui amad kittõb oppõrd ja oppõrd.
34. Ja Jēzus nǟds, ku ta voļ kovalstiz vastatõn, rõkandiz täm pǟl: Sa äd ūo kougõn Jumal valdst.
Ja mitikš iz tuoḑ täm kädst emiņ kizzõ.
35. Ja vastatõs Jēzus rõkandiz opatõs tempõls: Kui kēratundijid kītõbõd, ku Kristus voļļi Dāvid pūoga?
36. Se īž Dāvid um rõkandõn leb Piva Vaim: »Izand kītiz min Izand pǟl: Ista min jõvvõl käddõl, kuņtš ma sin vastukstnikad panab sin jālgad alizõks.»
37. Dāvid īž tǟnda nutab Izandõks, ja kui siz ta um täm pūoga?
Ja pǟgiņ rovšti kūliz täm pǟl jõva mīelkõks.
38. Ja entš opatõksõs ta rõkandiz: Vōidagid ēntšta kēratundijist, kis ārmastõbõd kǟdõ pitkis ēḑmis ja tēriņtõmõst tȭrgõd pǟl
39. Ja zinagogis jeds istõ ja iļis tutkams sīemiz lōdad jūs.
40. Ne sīebõd jara lesknaist kuodad ja pidabõd pitkidi pālandõkši; sieda sūrimt suņdõ ne sābõd.
41. Ja Jēzus, istõn varandõksvāŗ vastõ, vaņtliz kui rovz iarandõksvāŗõ rādõ ētist; ja pǟgvņ rikkidi ētiz pǟgiņ.
42. Ja ikš joutõm lesknai, tund, ētiz kakš pīentist rā kabalt, mis um ikš kvadrant.
43. Ja kutsõn entš oppijidi ta rõkandiz nänt pǟl: Tuodlist ma kītõb täddõn, ku se joutõm lesknai um eitõn ama emiņ iļ amad, kis varandõksvāŗõ āt eitõnd.
44. Sīepierast ku ne amad āt võttõnd sīest, mis näntõn voļ iļīend, aga ta um entš joutõm pūolst ama eitõn, mis tämmõn voļ, ama entš tuoit.
13. Pǟkabal.
 Jeruzalem jara pūoštimizõst ja māīlma lopandõksõst.
1. Ja ku ta tempõlst ulzõ lekš, rõkandiz ikš täm oppijist täm pǟl: Opatiji, vaņtl, mingist kivid ne āt ja mingist jelud.
2. Ja Jēzus rõkandiz täm pǟl: Kas sa nǟd nēḑi sūrḑi jelidi?
Äb sā jettõt kiv kiv pǟl, mis äb sā māzõ kīsktõt.
3. Ja ku ta istiz Eļmäg pǟl, tempõlõn vastõ, siz kizist täm kädst īškiz Petrus ja Jākobus ja Jāņ ja Andreas:
4. Kīt mäddõn, kuna se līb ja mis līb tǟdkõks, ku se ama sāb täutõt?
5. Aga Jēzus īrgiz rõkandõ nänt pǟl: Vaņtligid, algõ mitikš tēḑi umbõ vīgõ.
6. Pǟgiņd tulbõd min nims rõkandõs: Ma ūob se, ja vībõd pǟgiņdi umbõ.
7. Aga ku tēg kūlõt iļ suodad ja suoda rõkud, algid murtigid; sīen um suggõmõst, aga vel äb ūo lopandõks.
8. Sīepierast ku nūzõb rov vastõ rovvõ ja vald vastõ valdõ; pāikiņ lībõd mā dõržimist, lībõd nǟlgad.
Se līb vājad īrgandõks.
9. Aga tēg vaņtligid īžentš pǟl: ne āndabõd tēḑi jara nõvkuodõd ja zinagogõd käddõ, tēg sāt piekstõt ja vāļikšijid ja kēņigõd jeddõ vīdõt min pierast, näntõn tapartõksõks.
10. Aga evangeliumõn um jedmõl amad rovdõn tieutõtõn sāmõst.
11. Ja ku ne tēḑi vībõd, tēḑi jara andõs, algid murtigid jedmõl iļ sīe, mis laz tēg rõkandõgõd; aga mis täddõn sīes entš stuņds sāb andtõt, sieda rõkandigid; sīepierast ku tēg ät ūot ne, kis rõkandõbõd, aga Piva Vaim.
12. Ja veļ āndab jara veļļõ māzõ taptõbõks ja iza puoigõ; ja lapst nūzõbõd vastõ vanbiži ja tapabõd nänt māzõ.
13. Ja tēg sāt amšti gintõt min nim pierast, aga kis līb pīldzi lopandõkst sāņi, se sāb pästõt.
14. Aga ku tēg nǟt jara pūoštimiz nīgrõmt, ku ta pīlõb, kus tǟnda äb ūo vajag — kis lugub, arrõg tagan — siz laz ne, kis āt Jūdeamāl, urgõgõd mägiz.
15. Kis um katuks pǟl, algõ astag māzõ, äb ka sizzõl lǟgõ, laz võig entš kuodast midagid ulzõ tūodõ.
16. Kis um nurms, algõ lǟgõ tāgiž entš ēḑmidi võtam.
17. Aga äda näntõn, kis lǟlamd āt ja kis imtõbõd nēši pǟvis.
18. Aga pālagid Jumalt, algõ se suggõg tallõ.
19. Sīepierast ku nēši pǟvis līb vāja, mingi äb ūo vond lūodõks īrgandõksõst, mis Jumal um lūond, siedaig sāņi ja mingi äb lī emiņ.
20. Ja až Izand äb lītõltõks nēḑi päuvḑi, äb sāks mitikš leja pästõt; aga ulzõ kuoŗdõt pierast, kīenḑi ta um ulzõ kuoŗŗõn, um ta ne pǟvad lītõltõn.
21. Ja až mingi siz täd pǟl rõkandõb: Vaņtl, täs um Kristus, vaņtl, sǟl, algid uskigid.
22. Aga nūzõbõd lȭigakristusõd ja lȭigaprofetõd ja tiebõd imtīeḑi ja imtēḑi, laz ulzõ kuoŗditi, až võiks, vīgõd umbõ.
23. Aga tēg vaņtligid jeddõ.
Ma ūob täddõn ama jeddõpēḑin kītõn.
24. Aga nēši pǟvis, pierrõ sieda vaijõ, lǟb pǟva pimdõks ja kū äb ānda entš kūvallõ.
25. Ja touvõtǟdõd sadabõd touvõst māzõ, ja touvõd viššõmd likkõbõd.
26. Ja siz ne nǟbõd Rišting Puoigõ tulm pīlis sūr joudkõks ja ouvkõks.
27. Ja siz ta kāimõb engiļdi ja kūoŗõb kubbõ entš ulzõ kuoŗditi nēšti nēļast tūlst, mā tutkamst touvõ tutkamt sāņi.
28. Aga oppigid sǟdlõm vīgõpūst.
Ku täm oksõ juba kȭļim sugub ja liedõd ētabõd, tēg tīedat, ku sõv um ležgõl.
29. Neiīz ka tēg, ku tēg nǟt sieda suggõm, tīedat, ku se um ležgõl uks jeds.
30. Tuodlist ma kītõb täddõn, ku se sugkazam äb lop, kuņtš se ama sugub.
31. Touvõz ja mā loppõbõd, aga min sõnad äb loppõt.
32. Aga sieda päuvõ või stuņdõ äb tīeda mitikš, äb engõld touvõs, äb Pūoga, ku īd Iza.
33. Vaņtligid, volgid virgs, sīepierast ku tēg ät tīedat, kuna se āiga um.
34. Kui rišting, jara lǟds, jetiz entš kuoda ja āndiz entš pālkalist käddõ võimiz, jegaīdõn entš tīe ja uksvōidajizõn käskiz, laz ta volgõ virgs,
 Mat. 25, 14;
35. Volgid ni tēg virgs! sīepierast ku tēg ät tīedat, kuna kuoda izand tulab, või ȭdõn või pūolstīedõ või kikis või ūoņdžõl;
36. Algõ ta, äkist tund, līedag tēḑi maggõm.
37. Aga mis ma täddõn kītõb, sieda ma kītõb amadõn: Volgid virgs!
14. Pǟkabal.
 Kristus sāb zalbõks võidtõt.
Pivad ȭdõgist.
Kristus Getsemanes, sāb vizzõ võttõt ja Kaifas jeddõ vīdõt.
Petrus kīeldimi.
1. Aga passa pivad ja äbapantõt lēbad pǟvad voļt pierrõ kātõ päuvõ, ja iļļist prīestõrd ja kēratundijid votšist, kui ne täm leb kom sākst vizzõ võtam ja māzõ tapam.
2. Aga ne rõkandist: Äb iļ pivad, algõ rov vail vastõnūzimi suggõg.
3. Aga ku ta voļ Betanias, sūrtebliz Sīmon kuodas ja istiz lōda jūs, tuļ nai, kīen voļ alabastõr rīst sieldiz tõurõ nardiz zalbõks.
Alabastõr rīst kaţki tiend, ta valiz sīe täm pǟl.
4. Aga voļ mūḑi, kis sait nukkõrdõks īžentš jūs, mikšpierast se zalb voļļi raisktõt.
5. Sīepierast ku sīe zalb võiž jara mīdõ iļ emiņ kui kuolmsada denarionõ ja sāņtõdõn andõ; ja ne ädastist tǟnda.
6. Aga Jēzus rõkandiz: Lasigid tǟnda, miks tēg tiet tämmõn vaijõ?
Ta um jõvvõ tīedõ tiend min jūs.
7. Sīepierast ku sāņtidi um ītõluggõ täd jūs, ja kuna tēg tāt, tēg võit näntõn jõvvõ tiedõ, aga ma äb Iī täddõn ītõluggõ.
8. Ta um tiend, mis ta võiž; ta um min lejjõ zalbõn jeddõpēḑin, matamiz pierast.
9. Tuodlist ma kītõb täddõn: Kus īd se evangelium sāb tieutõt iļ ama māīlma, sāb ka kītõt, mis ta um tiend, täm mǟdlimizõks.
10. Ja Jūdas Iskariot, ikš nēšti kādtuoistinist, lekš iļļist prīestõrd jūr tǟnda näntõn jara āndam.
11. Aga ne, sieda kūlõs, voļt rīemlist ja tõitist tämmõn rādõ andõ, ja ta votšiz, kui tǟnda paras āigal jara andõ.
12. Aga ežmizõs äbapantõt lēbad pǟvan, ku ne passa ūonõst oppõrtist, rõkandist täm oppijid täm pǟl: Kus sa tād, ku mēg lǟm ja tiem vaļmõks, laz sa võigõ passa ūonõst sīedõ?
13. Ja ta kāimiz kakš entš oppijist ja rõkandiz nänt pǟl: Ligid jālgabõ, ja täddõn pūtõb vastõ rišting, kis vied rīstõ kāndab.
Ligid sīen tagan.
14. Ja kussīn ta sizzõl lǟb, sǟl rõkandigid perimie pǟl, ku opatiji kītõb: Kus um min vȭrbõdtuba, kus ma entš oppijidõks võib passa ūonõst sīedõ?
15. Ja se nägţõb täddõn sūr, kõrdõl pandõt vaļmõz iļiztuba, ja sǟl vaļmõstigid mäd pierast.
16. Ja oppijid lekšt ulzõ ja tuļt jālgabõ ja līedist, kui ta nänt pǟl voļ rõkandõn, ja vaļmõstist passa ūonõ.
17. Ja ku ȭdõg sugiz, ta tuļ kubs ne kādtuoistõndõks.
18. Ja ku ne lōda jūs istist ja seit, rõkandiz Jēzus: Tuodlist ma kītõb täddõn, ku ikš tēšti, kis minkõks kubs sīeb, āndab min jara.
19. Ne īrgist muraglistõks sādõ ja rõkandist täm pǟl īdtuoiz tagan: Kas ma?
20. Aga ta rõkandiz nänt pǟl: Ikš nēšti kādtuoistinist, kis minkõks kubs koušõ kastab.
21. Kil Rišting Pūoga lǟb jara nei, kui iļ täm um kēratõt, aga äda sīe rištingõn, leb kīen Rišting Pūoga sāb jara andtõt; tämmõn volks parim, ku se rišting äb volks sindõn.
22. Ja ku ne seit, ta võtiz lēba, tieniz, mūrdiz ja āndiz näntõn ja rõkandiz: Võtagid, se um min leja.
23. Ja ta võtiz bikar, tieniz, āndiz näntõn ja amad juoit täm sizald;
24. Ja ta rõkandiz nänt pǟl: Se um min ver ūd testament pierrõ, mis pǟgiņd jedst sāb valtõt.
25. Tuodlist ma kītõb täddõn, ku ma äb jūo emiņ vīnõpū vīļakazzõst sieda päuvõ sāņi, kuņtš ma tǟnda ūdpǟl jūob Jumal valds.
26. Ja kītõksloul loulõnd ne lekšt Eļmäg pǟl.
27. Ja Jēzus rõkandiz nänt pǟl: Tēg amad sāt nukkõrdõks, kui um kēratõt: »Ma rabub paintõ, ja lambõd sābõd laigald pildõt.»
28. Aga pierrõ, ku ma līb ilznūzõn, ma lǟb jedmõl tēḑi Galileamālõ.
29. Aga Petrus rõkandiz täm pǟl: Ku ka amad sākst nukkõrdõks, ma kil äb.
30. Ja Jēzus rõkandiz täm pǟl: Tuodlist ma kītõb sinnõn, ku sa tämpõ, täm entš īezõ, jedmõl kui kik kakš kõrd kīrgastõb, kuolm kõrd mīnda jara kīeldõd.
31. Aga ta rõkandiz vel emiņ: Až minnõn volks sin īņi kūolõmõst, ma sīnda äb kīeld jara.
Neiīz rõkandist ka amad.
32. Ja ne tuļt īdõ muoizõ, nimtõt Getsemane ja ta rõkandiz entš oppijid pǟl: Istagid seņtš māzõ, kuņtš ma pālab Jumalt.
33. Ja ta võtiz entšõn īņi Petrus, Jākobus ja Jāņ ja īrgiz veržõ ja kartlõ;
34. Ja rõkandiz nänt pǟl: Min jeng um väggõ muragli, kūolõmt sāņi;
īegid tǟn ja volgid virgs.
35. Ja rāz lǟnd, ta sadiz mā jūr ja pāliz Jumalt, ku až se võiks vōlda, laz se stuņd lǟgõ tämst piddiz.
36. Ja ta rõkandiz: Abba, Iza, sa võid ammõ! võta minst sīe bikar jara! aga äb kui ma tāb, aga kui sa.
37. Ja ta tuļ ja līediz nänt maggõm ja rõkandiz Petrus pǟl: Sīmon, kas sa magud?
Kas sa mitīd stuņd äd või virgs vōlda?
38. Volgid virgs ja pālagid Jumalt, algõ tēg tulgõd kērtamiz sizzõl.
Vaim um kil vaļmõz, aga leja um nõddõr.
39. Ja tegiž lǟnd ta pāliz Jumalt sieda ēntšta rõkandõs.
40. Ja tegiž tund ta līediz nänt maggõm, sīepierast ku nänt sīlmad voļt ūnda tǟdõd, ja ne ist tīedat, mis tämmõn vastatõ.
41. Ja ta tuļ kuolmõnt kõrd ja rõkandiz nänt pǟl: Tēg maggõt vel ja novvõt!
Um killõld, stuņd um tund.
Vaņtl, Rišting Pūoga sāb jara andtõt patlist käddõ.
42. Nūzigid ilzõ, lǟm!
Vaņtl, kis mīnda jara āndab, um ležgõl.
43. Ja ildīņ, tämmõn vel rõkandõs, tuļ Jūdas, ikš nēšti kādtuoistinist ja täm īņi bara mȭkõdõks ja dālbadõks iļļist prīestõrd ja kēratundijid ja vaņimõd pūolst.
44. Aga kis tǟnda jara āndiz, voļ näntõn tǟd andõn rõkandõs: Kīen ma sūdõ āndab, se ta um, tǟnda võtagid vizzõ ja vīgid julgist jara.
45. Ja tund, ta ildīņ tämmõn jūrõ lǟnd, rõkandiz: Rabbi! ja āndiz tämmõn sūdõ.
46. Aga ne paņt kädud tämmõn jūrõ ja võtist täm vizzõ.
47. Aga ikš nēšti, kis jūs pīlist, tõmbõn mȭk ulzõ rabiz iļiz prīestõr pālkalizõn ja raḑliz tämmõn kūora jara.
48. Ja vastatõs rõkandiz Jēzus nänt pǟl: Kui uņtapaj jūr tēg ūot ulzõ lǟnd mȭkõdõks ja dālbadõks mīnda akkõm.
49. Jega pǟva ma ūob täd jūs vond, opatõs tempõls, ja tēg ist võtat mīnda vizzõ.
Aga se sugub, laz kērad sāgõd täutõt.
50. Ja tǟnda jettõnd ūrgist amad.
51. Ja ikš nūormīez Iekš tämmõn tagan.
Se voļ liniz ārõn immõr võttõn paļļõ leja pǟl.
Ja ne võtist täm vizzõ.
52. Aga se jettõn liniz ārõn ūrgiz pāļaz jara.
53. Ja ne vīšt Jēzusõ iļiz prīestõr jūr, ja tuļt kubbõ amad iļļist prīestõrd ja vaņimõd ja kēratundijid.
54. Ja Petrus lekš tämmõn kougõnd tagan iļiz prīestõr kārandõl sizzõl ja istiz kubs pūošidõks ja peisliz tulnaigas.
55. Aga iļļist prīestõrd ja ama nõvkuod votšiz tapartõkst Jēzus vastõ, māzõ tapamiz pierast, ja iz līeda.
56. Sīepierast tapartist pǟgiņd pietukst iļ täm, ja ne tapartõkst ist ūot ītist.
57. Ja mingist, nūzõn āndist pietuks tapartõks iļ täm rõkandõs:
58. Mēg ūom kūlõnd, ku ta um kītõn: Ma artõb sīe, kädudõks tiedõt, tempõl jara ja tieb ilzõ iļ kuolm pǟva mū, äb kädudõks tiedõt.
59. Aga ka se nänt tapartõks iz ūo īti.
60. Ja iļļi prīestõr astõn sidamõl kiziz Jēzus kädst rõkandõs: Kas sa mittõ midagid äd vastat, mis ne sin vastõ tapartõbõd?
61. Aga ta pīliz vāgiž ja iz vastat mittõ midagid.
Tegiž iļļi prīestõr kiziz täm kädst ja rõkandiz täm pǟl: Kas sa ūod Kristus, sīe Kītõt Pūoga?
 p. 15, 5;
62. Aga Jēzus rõkandiz: Ma ūob; ja tēg nǟt Rišting Puoigõ istam Amavegiz jõval pūol ja tulm kubs touvõ pīladõks.
63. Aga iļļi prīestõr, kīskõn entš ēḑmõ lājgi, rõkandiz: Mis mäddõn vel taparnikõ um vajag?
64. Tēg kūlist Jumal suoimimist.
Mis tēg arrõt?
Aga ne amad kuodštist täm jara, ku ta voļļi kūolõm vertli.
65. Ja mingist īrgist siļgõ tämmõn pǟlõ ja täm näg vizzõ kattõ ja tǟnda rūiskadõks rabbõ ja rõkandõ täm pǟl: Profet.
Ja pālkalist võttõnd tǟnda rabist iļ kūorad.
66. Ja ku Petrus voļ allõ kārandõl, tuļ ikš iļiz prīestõr pālkaneitst,
67. Ja nǟds Petrusõ peislõm ta rõkandiz täm pǟl vaņtlõs: Ka sina voļd kubs Jēzusõks Natsaretst.
68. Aga ta kīeldiz rõkandõs: Äb ma tīeda, äb ma sā aru, mis sa rõkandõd.
Ja ta lekš ulzõ eḑiz kārandõl.
Ja kik kīrgastiz.
69. Ja pālkaneitst, tǟnda nǟds, īrgiz rõkandõ nänt pǟl, kis jūs pīlist: Ta um ikš nēšti.
70. Aga ta kīeldiz tegiž.
Ja lītiz irg pierrõ rõkandist tegiž ne, kis jūs pīlist, Petrus pǟl: Tuodlist, sa ūod ikš nēšti, sīepierast ku ka sa ūod Galileamā rišting.
71. Aga ta īrgiz vannõ ja vānastõ, ku äb tundiji sieda rištingt, iļ kīen ne rõkandijid.
72. Ja ildīņ kik kīrgastiz tūoista kõrd, ja Petrusõn rabagiz mīelõ sõna, mis Jēzus täm pǟl voļ rõkandõn: Jedmõl kui kik kakš kõrd kīrgastõb, līd sa mīnda kuolm kõrd jara kīeldõn.
Ja ta īrgiz itkõ.
15. Pǟkabal.
 Kristus kāndatimi Pilatus jeds, täm rištõ rabbimi, kūolimi ja oudõ panmi.
1. Ja ildīņ ūoņdžõl pidist iļļist prīestõrd nõvvõ kubs vaņimõdõks ja kēratundijidõks ja ama nõvkuodkõks;
Jēzus vizzõ siddõn ne vīšt ja āndist täm Pilatus käddõ.
 Mat. 27, 1. 2;
Luk. 22, 66; 23, 1;
2. Ja Pilatus kiziz täm kädst: Kas sa ūod jūdõd kēņig?
Aga ta vastatõs rõkandiz täm pǟl: Neiku sa kītõd.
3. Ja iļļist prīestõrd väggõ kāibist iļ täm.
4. Aga Pilatus kiziz tegiž täm kädst rõkandõs: Kas sa mittõ midagid äd vastat?
Vaņtl, kui väggõ ne iļ sin kaibõbõd.
5. Aga Jēzus iz vastat emiņ mittõ midagid, neiku Pilatus imliz.
 p. 14, 61;
6. Aga pivad pǟl ta lasiz näntõn īd vaņgnika vāldiņ, kīentõ ne tāšt.
7. Aga voļ ikš, nimtõt Barabbas, vizzõ võttõt kubs vastõnūzijidõks, kis vastõnūzimiz āigal īd voļt māzõ tappõnd.
8. Ja rovz, ilzõ kubbõ tund, īrgist kizzõ, laz ta nei tiegõ näntõn.
9. Aga Pilatus vastatiz rõkandõs nänt pǟl: Kas tēg tāt, ku ma täddõn sīe jūdõd kēņig vāldiņ lasub?
10. Sīepierast ku ta tīediz, ku iļļist prīestõrd voļt tǟnda jara andõnd kad mīel pūolst.
11. Aga iļļist prīestõrd uktist ilzõ rovšti, laz ta näntõn vāldiņ lassõg paramstiz Barabbas.
12. Aga tegiž Pilatus vastatõs rõkandiz nänt pǟl: Mis siz laz ma tiegõ sīeks, kīentõ tēg nutat jūdõd kēņigõks?
13. Aga ne ōrist tegiž: Rab täm rištõ!
14. Aga Pilatus rõkandiz nänt pǟl: Mis äbjõvvõ siz ta um tiend?
Aga ne vel emiņ ōrist: Rab täm rištõ!
15. Aga Pilatus, tāds rovvõn mīelpierast tiedõ, lasiz näntõn vāldiņ Barabbas ja āndiz Jēzus, ku voļ tämmõn pātõgõks rabbõn, laz sāgõ rištõ rabdõt.
16. Aga suodamied vīšt täm sīe kūož sidamõl, mis um kuod pāika ja kutsist kubbõ ama bara.
17. Ja ne paņt tämmõn immõr purpurniz pēļiz am ja vändõnd ērškist krūonõ, ne paņt sīe tämmõn pǟzõ
18. Ja īrgist tǟnda tēriņtõ: Vol tēriņtõt, jūdõd kēņig!
19. Ja rabist tämmõn rūogõks iļ pǟ ja sīļgist täm pǟl ja paņt puollindžil māzõ tǟnda pallõs.
20. Ja ku ne voļt tǟnda keļštõnd, ne viedist tämmõn purpurniz pēļiz am māzõ ja viedist tämmõn täm entš ēḑmõ sälgõ ja vīšt täm ulzõ, laz rištõ rabbõgõd.
21. Ja ne pīkstist īdõn, kis nurmst tulds piddiz lekš, Sīmonõn Kirenõst, Aleksandõr ja Rufus izan, laz ta täm rištõ kāndag.
22. Ja ne vīšt täm Golgata kūožõ, mis iļnustõt tǟntõb: pǟlaggõdpāika.
23. Ja ne āndist tämmõn mirrõdõks siegdõt vīnõ, aga ta iz võta.
24. Ja ne rabist täm rištõ ja jagist jara täm ēḑmõ kabald, lōzõ eitõs iļ nänt, kis laz sāgõ midagid.
25. Aga voļ kuolmandõmõz stuņd, ja ne rabist täm rištõ.
26. Ja voļ pēļikēra iļ täm sī illõpēḑin kēratõt: Jūdõd kēņig.
27. Ja täm īņi ne rabist rištõ kakš uņtapajt, īd täm jõvvõl pūol ja īd täm kurrõl pūol.
28. Ja kēra um täutõt, mis rõkandõb: »Ja ta um tigtējid jūr lugdõt»
29. Ja kis piddiz lekšt, suoimist tǟnda entš pǟḑi repţõs ja rõkandõs: Äda sinnõn, kis sa tempõl māzõ artõd ja iļ kuolm pǟva ilzõ tied,
30. Pästa īžēntšta ja asta rišt jūst māzõ!
31. Neiīz ka iļļist prīestõrd keļštõs entš vail kubs kēratundijidõks rõkandist: Muntõn ta um äbţõn, īžentšõn ta äb või äbţõ;
32. Kristus, Izrael kēņig, astag ni rišt jūst māzõ, laz mēg nǟgõm ja uskõgõm.
Ka ne, kis täm īņi voļt rištõ rabdõt, lāitist tǟnda.
33. Ja pierrõ kūdõnt stuņdõ ei pimdõks iļ ama mā īdõksmõnt stuņdõ sāņi.
34. Ja īdõksmõnd stuņd āigal nutiz Jēzus vegiz īelkõks: Ēli, Ēli, lama sabaktani! se um iļnustõt: min Jumal, min Jumal, mikšpierast ūod sa mīnda jettõn?
35. Aga munt, kis sǟl pīlist, rõkandist sieda kūlõs: Vaņtl, ta nutab Eliõ.
36. Aga ikš jūokšõn täutiz švam eţkaks, paņ rūogõ tutkamõ ja jūotiz tǟnda rõkandõs: Vodl, nǟm, kas Elia tulab tǟnda māzõ võtam.
37. Aga Jēzus, vegiz īelkõks ourõn, āndiz ulzõ vaim.
38. Ja tempõl eḑḑiārõn lekš ildõst alist sāņi lājgi kādõ kabalõ.
39. Aga suodamied pēļi, kis jūs pīliz tämmõn vastõ, nǟds, ku ta nei entš vaim ulzõ āndiz, rõkandiz: Tuodlist, se rišting um vond Jumal Pūoga.
40. Aga voļt ka naist, kis kougõnd vaņtlist; nänt vail Maria Magdalena ja Maria, nūorimiz Jākobus ja Jōzes jema ja Salome,
41. Kis, ku ta voļ Galileamāl, voļt tämmõn tagan kǟnd ja tämmõn palkõnd, ja pǟgiņ mūḑi, kis täm īņi voļt tund Jeruzalemõ.
42. Ja ku ȭdõg voļ tund, ku voļ vaļmõstimiz pǟva, se um pivad pūolpǟva,
43. Tuļ Jōzef Arimatiast, ouvzi nõvkuodkāndaji, kis ka īž Jumal vald pǟl vodliz, lekš julgist Pilatus jūr sizzõl ja pāliz Jēzus lejjõ.
44. Aga Pilatus imliz, ku ta juba voļļi kūolõn, ja kutsõn suodamied pēļiz ta kiziz täm kädst: Kas um juba kōgiņ, ku ta um kūolõn?
45. Ja suodamied pēļiz kädst sieda kūltõ sānd, ta āndiz leja Jōzefõn.
46. Ja vostõn lina ārõn ja täm māzõ võttõn ta vǟndiz täm lina ārõn sizzõl ja paņ oudõ, mis kivmäggõ voļ raḑlõtõt, ja vīertiz kiv ōda uks jeddõ.
47. Aga Maria Magdalena ja Maria Jōzes jema neist, kussīn ta sai pandõt.
16. Pǟkabal.
 Kristus ilznūzimi ja touvõzõ lēmi.
1. Ja ku zabbat pǟva voļ piddiz lǟnd, vostist Maria Magdalena ja Maria Jākobus jema ja Salome knaškard aiņi, laz tund, tǟnda zalbõgõd.
2. Ja ežmis nädiļ pǟvan tuļt ne väggõ varald, pǟva kargimiz āigal, ōda jūr.
3. Ja ne rõkandist entš vail: Kis vīertõb mäddõn kiv jara ōda uks jedst?
4. Ja vaņtlõs ne neist, ku kiv voļ jara vīertõt; sīepierast ku se voļ väggõ sūr.
5. Ja oudõ sizzõl lǟnd ne neist nūormīest istam jõval pūol, sīen voļ pitka vālda am sǟlgas; ja ne ädagist jara.
6. Aga se rõkandiz nänt pǟl: Aigid ädagigid! tēg votšõt Jēzusõ Natsaretst, kis voļ rištõ rabdõt.
Ta um ilznūzõn, tǟnda täs äb ūo; vaņtligid kūožõ, kussīn ne täm voļt pand.
7. Aga ligid, kītigid sieda täm oppijidõn ja Petrusõn, ku ta jedmõl tēḑi lǟb Galileamālõ; sǟl tēg nǟt tǟnda, kui ta täddõn um kītõn.
8. Ja ulzõ tund ne ūrgist ōda jūst jara, sīepierast ku näntõn voļ veržimi ja irm pǟlõ tund ja ist rõkkõt mitīdõn mittõ midagid; sīepierast ku ne kārtist.
9. Aga ku ta voļ ilznūzõn ežmis nädiļ pǟvan, nägţiz ta ēntšta ama ežmõks Marian Magdalenan, kīen sizald ta voļ seis äbjõvvõ vaimõ ulzõ ajjõn.
 Luk. 8, 2;
10. Se lekš tieutõm näntõn, kis täm īņi voļt vond ja voļt sānd muraglistõks ja itkist.
11. Aga ne kūltõ sānd, ku ta jelaji ja voļļi nēšti nǟdõt, ist uskõt.
12. Aga pierrõ sieda nägţiz ta ēntšta mūs nägs kādõn nēšti, kis voļt riek pǟl, ku ne lekšt nurmõ.
13. Ka ne, lǟnd, tieutist sieda muntõn, aga ka näntõn ne ist uskõt.
14. Perizõks ta nägţiz ēntšta ne īdtuoistõnõn, ku ne lōda jūs istist, ja rīḑliz iļ nänt äbusk ja sidam vizzit, ku ne ist ūot uskõnd näntõn, kis tǟnda pierrõ ilznūzimist voļt nǟnd.
15. Ja ta rõkandiz nänt pǟl: Ligid ama māīlma kouţi ja tieutigid evangeliumõ aman lūodõksõn.
16. Kis uskub ja sāb rištõt, sāb pästõt; aga kis äb usk, sāb kuodštõt.
17. Aga näntõn, kis uskõbõd, lǟbõd seļļist imtǟdõd īņi: min nims ne ajabõd ulzõ äbjõvad vaimõd, rõkandõbõd ūd kīeldkõks,
18. Ajabõd jara ūškad, ja až ne jūobõd mingist kūoltijist ainõ, sīest näntõn äb lī viggõ; rujad pǟl panbõd kädud, ja ne sābõd paramõks.
 Luk. 10, 19;
Apt. 28, 3—6;
19. Ku ni Izand Jēzus näntkõks voļ rõkandõn, ta sai ilzõ võttõt touvõzõ, ja istab Jumal jõval pūol.
 Lr. 110, 1;
20. Aga ne, ulzõ lǟnd, jutlist amši, ja Izand äbţiz ja višiņtiz sõnnõ leb īņi lējid imtǟdõd.
 Apt. 14, 3;
LŪKAS EVANGELIUM.
1. Pǟkabal.
 Jāņ sindimi ja täm lapspävad.
1. Ku ni pǟgiņd āt käddõ võttõnd kēratõ tieutõ iļ ažad, mis mäd vail āt täutõt sānd,
2. Kui ne mäddõn sīe āt iļļõ andõnd, kis īrgandõksõst āt sieda nǟnd ja āt sõna pālkalist vond,
3. Siz ka ma ūob jõvaks piddõn, ammõ īrgandõksõst pīenistiz tagan kūldõn, sinnõn kȭrda pierast kēratõ, jõva Teofilus,
4. Laz sa võikst tundõ, kui viššõd ne ažad āt, mis sinnõn um opatõt.
5. Herodes, Jūdeamā kēņig, āigal voļ prīestõr, nimtõt Tsakarias, Abia kȭrdast, ja täm nai Āron tidarist ja sīe nim Elizabet.
6. Aga ne voļt muolmõd õigist Jumal jeds, jellõs äbsīlistiz amad pandõkst ja Izand sǟdmõd pierrõ.
7. Ja näntõn iz ūo lapsta, sīepierast ku Elizabet voļ äbkazli, ja ne voļt muolmõd väggõ vannit pūols.
8. Aga sugiz, ku ta voļ prīestõr amats, entš kȭrda pierrõ, Jumal jeds,
9. Tämmõn voļ prīestõrd irdõks pierrõ Izand tempõlõ sizzõl lēmist, oppõrt kitam.
10. Ja ama rov bara pāliz Jumalt ullõpēḑin oppõr kitamiz stuņds.
11. Aga tämmõn nägţiz ēntšta Izand engõl, pīlõs kitamiz āltar jõval pūol.
12. Ja tǟnda nǟds Tsakarias ädagiz jara, ja irm tuļ tämmõn pǟlõ.
13. Aga engõl rõkandiz täm pǟl: Ala kārta Tsakarias, leb sīe, ku sin pālandõks um kūltõt ja sin naizõst Elizabetõst sīndõb sinnõn pūoga, ja sa nutad tǟnda nim pierast Jāņ.
14. Ja sinnõn līb rīem ja jõva mēļ, ja pǟgiņd lībõd rīemlist iļ täm sindimiz.
15. Sīepierast ku ta līb sūr Izand jeds, ja vīnõ ja vegiži jūomnaigḑi ta äb jūo, ja Piva Vaimkõks ta sāb täutõt juba entš jema lejas.
16. Ja pǟgiņ Izrael läpši ta kīerõb Izand, nänt Jumal jūr.
17. Ja ta lǟb tämmõn jeds Elia vaims ja jouds, kīerõs izad sidamd lapst pūolõ ja äbkūldzist õigist kovalõz jūr, vaļmõstõs Izandõn vaļmõks tiedõt rov.
 Mat. 17, 11—13;
Mal. 3, 1. 23. 24,
18. Ja Tsakarias rõkandiz engõl pǟl: Missõst laz ma sieda tundõg?
Sīepierast ku ma ūob vana, ja min nai um väggõ entš vannit pūol.
19. Ja vastatõs rõkandiz engõl täm pǟl: Ma ūob Gabriel, kis pīlõb Jumal jeds ja ūob kaimdõt sinkõks rõkandõm ja sinnõn sieda tieutõbõks tiem.
 Dan. 8, 16;
20. Ja vaņtl, sa sād mǟmizõks ja äd või rõkandõ sieda päuvõ sāņi, kuņtš se sugub, sīepierast ku sa äd ūo uskõn min sõnadõn, mis entš āigal sābõd täutõt.
21. Ja rovz vodlist Tsakarias pǟl ja imlist iļ täm vībimiz tempõls.
22. Aga ulzõ tund, ta iz või rõkandõ nänt pǟl, ja ne sait aru, ku ta voļ tempõls nǟnd nägandõkst, ja ta nägţiz näntõn kädkõks ja ei mǟmi.
23. Ja sugiz, ku täm palkimiz pǟvad voļt loppõnd, siz ta lekš entš kuodai.
24. Aga pierrõ nēḑi päuvḑi ei täm nai Elizabet lǟlamõd jālgad pǟl ja salatiz ēntšta vīž kūdõ, rõkandõs:
25. Nei um Izand tiend minnõn nēši pǟvis, ku ta um mīnda tǟdõl pand, minst jara võtam min uid rovz jeds.
26. Ja kūdõnts kūs sai engõl Gabriel Jumalõst kaimdõt Galileamā jālgabõ, nimtõt Natsaret,
27. Neitst jūr, kis voļ kīldõt mien, nimtõt Jōzef, Dāvid kuodast, ja neitst nim voļ Maria.
 p. 2, 5;
28. Ja sizzõl lǟnd täm jūr ta rõkandiz: Vol tēriņtõt, sa alastõt, Izand um sinkõks.
29. Aga ta ädagiz jara iļ sīe rõk ja mõtliz: Mis tēriņtimi se um?
30. Ja engõl rõkandiz täm pǟl: Ala kārta, Maria, sīepierast ku sa ūod alastõmt lieudõn Jumal jūs,
31. Ja vaņtl, sa īed lǟlamõd jālgad pǟl entš lejas ja sinnõn sīndõb pūoga ja sa nutad tǟnda nim pierast Jēzus.
 Ez. 7, 14;
32. Se līb sūr ja sāb nuttõt Ama Iļiz Pūogaks ja Izand Jumal āndab tämmõn täm iza Dāvid ouvraj.
33. Ja ta vāļikšõb iļ Jākob kuoda iganõs, ja täm valdõn äb lī tutkamt.
34. Aga Maria rõkandiz engõl pǟl :Kui se võib līdõ, ku ma miest mittõ midagid äb tīeda?
35. Ja vastatõs rõkandiz engõl täm pǟl: Piva Vaim tulab iļ sin, ja Ama Iļiz joud vil katab sīnda, sīepierast ka se piva, kis sīndõb, sāb Jumal Pūogaks nuttõt.
36. Ja vaņtl, Elizabet, sin sugli, ka ta um lǟlamõd jālgad pǟl pūogaks entš vannits, ja se um kūdõz kū tämmõn, mis äbkazlizõks sai nuttõt.
37. Sīepierast ku Jumalõn äb ūo mitikš aža äbvõidõb.
38. Aga Maria rõkandiz: Vaņtl, ma ūob Izand pālkali, laz suggõg minkõks sin sõna pierrõ.
Ja engõl lekš täm jūst jara.
39. Aga nēši pǟvis, nūzõn, lekš Maria ruoikõs īdõ Jūdeamā jālgabõ mägis,
40. Ja lekš Tsakarias kuoddõ sizzõl ja tēriņtiz Elizabetõ.
41. Ja sugiz, ku Elizabet Maria tēriņtimist kūliz, ku läpš īekiz täm lejas; ja Elizabet sai täutõt Piva Vaimkõks
42. Ja vegiz īelkõks ta ōriz ja rõkandiz: Pivastõt sa ūod naist vail ja pivastõt um sin leja vīļakaz.
43. Ja kust se minnõn sugub, ku min Izand jema tulab min jūr?
44. Vaņtl, sīepierast ku nei piga ku sin tēriņtimiz ēļ tuļ min kūoriz, īekiz rīems läpš min lejas.
45. Ja pivali sa ūod, kis ūod uskõn, sīepierast ku se sāb täutõt, mis leb Izand sin pǟl um rõkandtõt.
46. Ja Maria rõkandiz: Min jeng väggõ ouvõstõb Izant,
47. Ja min vaim um rīemli iļ Jumal, min Pästajiz.
48. Sīepierast ku ta um vaņtlõn entš pālkaliz alantlit pǟl.
Vaņtl, sīepierast kītõbõd mīnda pivalizõks, sīest āigast, amad sugkazamd.
49. Sīepierast ku sūri ažḑi um min jūs tiend se, kis um veggi, ja piva um täm nim.
50. Ja täm alastõm īeb sugkazamst sugkazam pǟl näntõn, kis tǟnda kārtabõd.
51. Ta um tiend vegiži tīeḑi leb entš kädvard, ta um laigald pillõn nänt, kis āt sūrd entš sidam mīels.
52. Ta um veggist māzõ likkõn ouvrajd pǟld ja alantliži ilantõn.
53. Kis nälgõ āt tundõnd, ta um täutõn jõvamdõks ja rikkõd ta um jettõn tijald.
54. Ta um vastõ võttõn entš pālkaliz Izrael, mǟdlõs alastõmt,
55. Kui ta um rõkandõn mäd izad pǟl, Abraam ja täm sīemt pǟl, iganõs.
56. Aga Maria ei täm jūr immõr kuolm kūdõ ja lekš tāgiž entš kuodai.
57. Aga Elizabet āiga tuļ, ku ta ei māzõ, ja tämmõn sīndiz pūoga,
58. Ja täm kāimad ja suglist sait kūltõ, ku Izand um sūrdõ alastõmt tämmõn nägţõn, ja voļt rīemlist täm īņi.
59. Ja se sugiz, ku ne kādõksmõndõn pǟvan tuļt lapsta immõriedõm ja nutist tǟnda, täm iza nim pierrõ, Tsakariasõks.
60. Ja vastatõs rõkandiz täm jema: Mittõ, aga tǟnda um nutamõst Jāņõks.
61. Aga ne rõkandist täm pǟl: Mitikš äb ūo sin sugližist, kīen volks seļļi nim.
62. Aga ne nägţist kädkõks täm izan, kui se tāji, laz tǟnda nutag.
63. Ja loudõ kizzõn ta kēratiz: Täm nim um Jāņ.
Ja ne imlist amad.
64. Aga ildīņ sai täm sū ja kēļ vāldiņ ja ta rõkandiz Jumalt ouvõstõs.
65. Ja amad kāimadõn tuļ irm pǟlõ, ja ama se aža tuļ tieutõbõks ama Jūdeamā mägud kouţi.
66. Ja amad, kis kūlist, võtist sieda sidam jūr rõkandõs: Mis kil sīest lapsõst sāb?
Sīepierast ku Izand kež voļ tämkõks.
67. Ja Tsakarias, täm iza sai Pivvõ Vaimõ tǟdõks ja profetiz rõkandõs:
68. Kītõt volgõ Izand, Izrael Jumal, sīepierast ku ta um tund vaņtlõm entš rovvõ ja vaļmõstõn sīen pästamist.
69. Ja um mäddõn ilzõ nustõn pästamiz sāra entš pālkaliz Dāvid kuodas,
70. Kui ta mūinis āigal um rõkandõn leb entš pivad profetõd sū,
71. Ku ta piḑim pästam mēḑi mäd vijanikist ja amad nänt kädud vaild, kis mēḑi gintõbõd,
72. Ja nägţõm alastõmt mäd izadõn ja pidam mīels entš pivvõ liepandõkst,
73. Vānastõks pierrõ, mis ta um vānastõn andõ mäd izan Abraamõn,
  1 Moz. 22, 16, 17;
74. Ku mēg entš vijanikad kädud vaild pästõt, tämmõn ilm irmõ palkõm,
75. Pivastõms ja õigitõs täm jeds ama mäd iga.
76. Ja sa, läpški, sād nuttõt Ama Iļiz profetõks; sīepierast ku sa kǟd Izand pālga jeds, tämmõn riekkõ vaļmõstõm,
77. Ja täm rovvõn āndam pästamiz tundimist nänt patud andõks āndamiz pierast,
78. Mäd Jumal sidamliz alastõm pierrõ, leb mis um tund mēḑi vaņtlõm, se kārgandõks ildõst,
 4 Moz. 24, 17;
Ez. 60, 1. 2;
79. Laz pāistag näntõn, kis istabõd pimdõms ja kūolõm vils, laz kīerõg mäd jālgad arm riek pǟlõ.
80. Aga läpš kaziz ja sai joudzizõks vaims ja voļ kōgars sieda päuvõ sāņi, kuņtš ta entšta nägţiz Izraelõn.
2. Pǟkabal.
 Kristus sindimi, immõriedimi ja pivakuoddõ vīmi.
Simeon ja Anna.
Jēzus kādtuoistõn āigast vana tempõls; täm nūord pǟvad Natsarets.
1. Aga sugiz sīel āigal, ku kēzarõst Augustusõst lekš ulzõ käsk, ku ama māīlman um ilzõkēratõt sāmõst.
2. Se ežmi ilzõkēratimi sugiz, ku Kirenius vāļikšiz iļ Zīriamā.
3. Ja amad lekšt ēntšta panm ilzõ kēratõm, jegaikš entš jālgabõ.
4. Ja ka Jōzef Galileamāld, Natsaret jālgabst lekš Jūdeamālõ, Dāvid jālgabõ, mis sai nimtõt Betlemõks, sīepierast ku ta voļ Dāvid kuodast ja sugkazamst,
5. Panm ēntšta ilzõ kēratõm kubs Mariaks, entš kuoždõt naizkõks, kis voļ lǟlamõd jālgad pǟl.
6. Aga sugiz, näntõn sǟlīž volds, ku sai āiga tǟdõks, ku tämmõn voļ māzõ īemõst.
7. Ja tämmõn sīndiz ežmisindõn pūoga, ja ta vǟndiz täm vizzõ ja paņ muoļdõ, leb sīe ku näntõn iz ūo kūožõ kuodpāikas.
8. Ja kāŗapainõd voļt sīes entšõs kūožõs ullõpēḑin ja kāitsist, virgs volds, entš kaŗŗõ.
9. Ja Izand engõl astiz nänt jūr, ja Izand ouv pāistiz nänt immõr, ja ne ädagist sūr ädagimizõks.
10. Ja engõl rõkandiz nänt pǟl: Algid ädagigid, sīepierast ku, vaņtl, ma täddõn tieutõb iļ sūr rīem, mis līb ama rovvõn;
11. Sīepierast ku tämpõ täddõn um sindõn Pästaji, kis um Izand Kristus, Dāvid jālgabs.
12. Ja se volgõ täddõn tǟdkõks: tēg līedat laps vizzõ vändtõt ja muoļds maggõm.
13. Ja ildīņ sugiz engõlõks kubs bara touvõ suodaväggõ, kis kītist Jumalt ja rõkandist:
14. Ouv volgõ iļižis Jumalõn, ja mā pǟl arm, rovvõn jõva mēļ
 p. 19, 38;
Ez. 57, 19;
15. Ja sugiz, ku engõld voļt nänt jūst jara lǟnd touvõz, ku kāŗapainõd rõkandist entš vail: Lǟm siz ni Betlemõ ja vaņtlõm sieda ažžõ, mis um suggõn, mis Izand um mäddõn tieutõbõks tiend.
16. Ja ne tuļt ruoikõs ja līedist Maria ja Jōzef ja laps muoļds maggõm.
17. Aga nǟnd, ne teit tieutõbõks sõna, mis nänt pǟl voļ rõkandtõt iļ laps.
18. Ja amad, kis kūlist, imlist iļ sīe, mis leb kāŗapainõd näntõn sai tieutõt.
19. Aga Maria pidiz amad ne sõnad mīels, mõtlõs iļ nänt entš sidams.
20. Ja kāŗapainõd lekšt tāgiž, ouvõstõs ja kītõs Jumalt iļ ama, mis ne voļt kūlõnd ja nǟnd, kui nänt pǟl voļ rõkandtõt.
21. Ku kādõks päuvõ voļt mīedõ lǟnd, ja tämmõn voļ immõriedtõtõn sāmõst, ta sai nim pierrõ nuttõt Jēzus, kui ta leb engõl voļ nuttõt, jedmõl sieda, ku voļ jema lejjõ võttõt.
22. Ja ku nänt pūdistimiz pǟvad tuļt, Mōzus pandõks pierrõ, ne vīšt täm Jeruzalemõ panm Izand jeddõ —
23. Kui um kēratõt Izand pandõkst opatõksõs, ku jegaīd puoislapsõn, kis kui ežmi jemmõ mūrdab, um sāmõst pivaks nuttõtõn —
24. Ja āndam oppõr, kui um kītõt Izand pandõkst opatõksõs: pār sūo palandikši või kakš nūordõ palandõkst.
25. Ja vaņtl, ikš rišting voļ Jeruzalems, nimtõt Simeon; ja se rišting, õigi ja jumalkartli, vodliz Izrael rīemtimiz pǟl, ja Piva Vaim voļ tämkõks.
26. Ja tämmõn voļ sõna andtõt leb Piva Vaim, ku ta kūolõmt jedmõl äb nǟ, kuņtš äb lī nǟnd Izandt Kristusõ.
27. Ja ta tuļ Piva Vaim moj al pivakuoddõ, ja ku vanbist tuoit Jēzus laps sizzõl, laz ne tämkõks tiegõd pandõkst opatõks irdõks pierrõ,
28. Siz ta īž võtiz tǟnda entš sillõ, kītiz Jumalt ja rõkandiz:
29. Izand, laz ni sin pālkali lǟgõ jara arms, sin sõna pierrõ,
30. Sīepierast ku min sīlmad āt sin pästamist nǟnd,
31. Mis sa ūod vaļmõstõn amad rovvõd jeds,
32. Sieldõmt, āndam sieldõmt pagandõn ja ouvõks sin Izrael rovvõn.
33. Ja täm iza ja jema imlist iļ sīe, mis ta rõkandiz.
34. Ja Simeon pivastiz nēḑi ja rõkandiz Maria, täm jema pǟl: Vaņtl, se um pandõt sadamizõks ja nūzimizõks pǟgiņdõn Izraels, ja tǟdkõks, kīen sāb vastõ rõkandtõt.
 Ez. 8, 14;
35. Aga ka sin entšõn lǟb mȭk leb jeng, neiku sābõd tieutõbõks pǟgiņd sidamd mõtkõd.
36. Ja voļ naiprofet Anna, Fanuel tidar, Asser aimst.
Ta voļ väggõ vana; ta voļ entš miekõks jellõn seis āigastõ pierrõ entš neitst päuvḑi
37. Ja voļ immõr kādõkskimdõ nēļa āigastõ lesknai; ta iz lag pivakuodast, palkõs īed ja pǟvad gavvimistõks ja pālandõkstõks.
38. Ka se astiz jūr sīes entšõs stuņds, kītiz Jumalt, iļ täm rõkandõs amad pǟl, kis vodlist Jeruzalem pästamist.
39. Ja ku ne ammõ voļt loptõnd Izand pandõkst opatõks pierrõ, ne lekšt tāgiž Galileamālõ, entš jālgabõ Natsaretõ.
40. Aga läpš kaziz ja sai vegizõks, täutõt kovalõzõks, ja Jumal alastõm voļ tämkõks.
41. Ja täm vanbist lekšt jega āigast Jeruzalemõ passa pivad pǟl.
42. Ja ku tämmõn voļt kakštuoistõn āigastõ, lekšt ne mäggõl pivad irdõks pierrõ.
43. Ja ku pǟvad voļt loppõnd, siz näntõn tāgiž lǟds ei läpš Jēzus Jeruzalemõ, ja täm vanbist ist tīedat sieda.
44. Aga mõtlõs, ku ta um īņi lējid vail, ne lekšt īd pǟva riekkõ ja votšist tǟnda sugud ja tuntõbõd vail.
45. Ja ku ne ist līedat, lekšt ne tāgiž Jeruzalemõ, tǟnda votšõs.
46. Ja sugiz, ku pierrõ kuolmõ päuvõ ne täm līedist pivakuodas istam opatijid vail ja nēḑi kūldõs ja nänt kädst kizzõs.
47. Aga amad, kis tǟnda kūlist, imlist iļ täm mūoštõks ja vastatimiz.
48. Ja tǟnda nǟds, ne ädagist jara, ja täm jema rõkandiz täm pǟl: Pūoga, mikš sa mäddõn nei ūod tiend?
Vaņtl, sin iza, kui ka ma, ūom sīnda murkõks votšõnd.
49. Ja ta rõkandiz nänt pǟl: Mikšpierast tēg votšõt mīnda?
Kas tēg ät tīedat, ku minnõn um volmõst sīes, mis min Iza pūold um?
50. Aga ne ist sāt aru sīest sõnast, mis ta nänt pǟl rõkandiz.
51. Ja ta lekš näntõn īņi ja tuļ Natsaretõ ja voļ sõnakūldzi nänt vastõ.
Ja täm jema pidiz amad ne sõnad entš sidams.
52. Ja Jēzus kaziz kovalõzõs, kazams ja alastõms Jumal ja rovz jūs.
 1 Zam. 2, 26;
3. Pǟkabal.
 Jāņ rištub kōgars, opatõb patist tāgiž kīerõm ja tapartõb iļ Kristus.
Jēzus sāb Jordans rištõt.
Pästajiz sugkazam.
1. Kēzar Tiberius vīžtuoistõns vāļikšimiz āigastõs, ku Pontius Pilatus vāļikšiz iļ Jūdeamā, ja Herodes voļ neļļõz jag vāļikšiji iļ Galileamā, aga Filippus, täm veļ, neļļõz jag vāļikšiji iļ Itureaja Trakonitimā ja Lizanias neļļõz jag vāļiksiji iļ Abilenemā,
2. Ku Annas ja Kaifas voļt iļļist prīestõrd, tuļ Jumal sõna Tsakarias pūogan, Jāņõn kōgars.
3. Ja ta kei pids ammõ Jordan immõrkouţõ, tieutõs iļ rištimiz mīel parantimizõks patud andõks āndamiz pierast
4. Kui um kēratõt profet Ezaia rõkud rāntõs: »Kōgars um nutaji ēļ: Vaļmõstigid Izand riekkõ, tiegid tazizõks täm takad.
5. Amad lūoikõd sāgõd täutõt ja amad mägud ja kȭnkad sāgõd madaltõt ja kõlad kuoḑizõks tiedõt, ja mis mätalimi um, kǟdõb riekkõks.
6. Ja ama leja nǟb Jumal pästamist.»
7. Ta rõkandiz rov pǟl, kis tuļ ulzõ, laz sāgõ tämstõ rištõt: Tēg ūškad sindõks, kis um täddõn nägţõn urgõm tulbist kõzast?
8. Tūogid ni vertlist vīļakazzõ mīel parantimiz pierast ja algid irgigid rõkandõ entš vail: Mäddõn um Abraam izaks!
Sīepierast ma kītõb täddõn, ku Jumal võib nēšti kivist Abraamõn läpši virgtõ.
9. Aga kīraz pīlõb juba ka pūd jūr jūs, ja jegaikš pū, mis äb ānda jõvvõ vīļakazzõ, sāb māzõ raḑlõtõt ja tullõ eitõt.
10. Ja rovz kizist täm kädst rõkandõs: Mis siz laz mēg tiegõm?
11. Aga vastatõs ta rõkandiz nänt pǟl: Kīen āt kakš amtõ, āndag sīen, kīen äb ūo, ja kīen um tuoitõkst, tieg neiīž.
12. Aga ka mūitanikad tuļt, laz pangõd ēntšta rištõm, ja ne rõkandist täm pǟl: Opatiji, mis laz mēg tiegõm?
13. Aga ta rõkandiz nänt pǟl: Algid võtagid emiņ, kui täddõn um ilzandtõt.
14. Aga ka suodamied kizist täm kädst rõkandõs: Mis siz mēg laz tiegõm?
Ja ta rõkandiz nänt pǟl: Algid tiegid mitīdõn iļļõ äb ka äbõigõmt ja lieppigid entš pālkaks.
15. Aga ku rovz vodlist ja amad entš sidamis mõtlist iļ Jāņ, kas ta set īž äb ūo Kristus,
16. Jāņ vastatiz amadõn, rõkandõs: Ma kil tēḑi rištub viedkõks, aga tulab se, kis um minst vegim, kīen kǟnga paggiļi vāldiņ pästõ ma äb ūo vertli; se rištub tēḑi Piva Vaimkõks ja tulkõks.
17. Täm tūltõb läbḑi um täm käds, laz tiegõ pūdõks entš rīj ja viedag kubbõ nizzõd entš kīņõ, aga agand jara kitag äbkistantõb tulkõks.
18. Ka pǟgiņ mūdõ ta opatiz ja tieutiz rovvõn evangeliumõ.
19. Aga neļļõz jag vāļikšiji Herodes, leb täm ädastõt entš veļinaiz Herodia pierast ja ama äbjõva pierast, mis Herodes voļ tiend,
 Mat. 14, 3. 4;
20. Tei pǟlõ ammõ mūdõ ka sieda, ku paņ Jāņ vizzõ vizakuoddõ.
21. Aga sugiz, ku amad rovz sait rištõt ja Jēzus voļ rištõt ja Jumalt pāliz, ku touvõz lekš vāldiņ,
22. Ja Piva Vaim tuļ māzõ täm pǟlõ lejalis nägs, neme palandõks, ja ēļ sugiz touvõst: Sa ūod min ārmaz Pūoga, iļ sin um minnõn jõva mēļ.
23. Ja ku ta īrgiz, voļ Jēzus immõr kuolmkimdõ āigastõ vana.
Ta sai pidtõt Jōzef pūogaks, kis voļ Eli pūoga,
24. Se Mattat, se Lēvi, se Melkis, se Jannas, se Jōzef,
25. Se Matatias, se Amos, se Nahum, se Ezlis, se Nagais,
26. Se Maat, se Matatias, se Simeis, se Jozek, se Jōda,
27. Se Joanan, se Rēza, se Tsorobabel, se Zalatiel, se Nēris,
28. Se Melkis, se Addis, se Kōzam, se Elmadam, se Ēr,
29. Se Jēzus, se Eliezer, se Jōrem, se Mattat, se Lēvi,
30. Se Simeon, se Jūda, se Jōzef, se Jōnam, se Eliakim,
31. Se Melea, se Menna, se Mattata, se Nātam, se Dāvid,
32. Se Jesse, se Obed, se Boas, se Zāla, se Naason,
33. Se Aminadab, se Admin, se Arni, se Ezrom, se Fāres, se Jūda,
34. Se Jākob, se Izaak, se Abraam, se Tāra, se Nāor,
35. Se Zeruk, se Ragus, se Fālek, se Eber, se Zāla,
36. Se Kainam, se Arfaksad, se Zem, se Nōas, se Lāmek,
37. Se Metuzala, se Enok, se Jāret, se Maalalel, se Kenan,
38. Se Enos, se Zet, se Adam, se Jumal pūoga.
4. Pǟkabal.
 Jēzus kōgars; sāb kurest kertõt; opatõb Natsarets; ajab ulzõ īd kure; tieb tierrõks Sīmon naizjema ja pǟgiņ mūḑi.
1. Aga Jēzus, täuž Pivvõ Vaimõ, tuļ tāgiž Jordan aigast ja sai leb Vaim vīdõt kōgarõ
2. Ja sai kurest kertõt nēļakimdõ päuvõ.
Ja nēši pǟvis ta iz sīe mittõ midagid, ja ku ne piddiz voļt, tāž ta sīedõ.
3. Aga kure rõkandiz täm pǟl: Až sa ūod Jumal Pūoga, siz kīt sīe kivvõn, laz ta sāg lēbaks.
4. Aga Jēzus vastatiz tämmõn: Um kēratõt: »Rišting äb jela lēbast īd, aga jegaīdst Jumal sõnast.»
5. Ja ilzõ vīnd tǟnda kuordiz mäg pǟl, kure nägţiz tämmõn amad māīlma valdõd, sīlmapilk āigal.
6. Ja rõkandiz täm pǟl: Ma āndab sinnõn võimiz iļ ama sīe ja nänt ouv, sīepierast ku se minnõn um andtõt, ja ma āndab sīe, kīen ma tāb.
7. Až sa ni min jeds pallõs pālad, siz se ama līb sin.
8. Ja vastatõs rõkandiz Jēzus täm pǟl: Um kēratõt: »Izandt, entš Jumalt um sinnõn pallõs pālamõst ja palkõmõst tämmõn īd.»
9. Aga ta vīž täm Jeruzalemõ ja paņ pivakuoda katuks pǟl ja rõkandiz täm pǟl: Až sa ūod Jumal Pūoga, siz ēta ēntšta täst māzõ,
10. Sīepierast ku um kēratõt: »Ta panab entš engõldõn iļ sin, sīnda vōidam,
11. Ja näntõn um sīnda kädud pǟl võtamõst, algõ sa entš jalgõ kiv vastõ rabbõg.»
12. Ja vastatõs Jēzus rõkandiz täm pǟl: Um kītõt: »Ala kērta Izandt, entš Jumalt.»
13. Ja loptõn ama kērtamiz astiz kure täm jūst jara entš aigõ sāņi.
14. Ja Vaim jouds lekš Jēzus tāgiž Galileamālõ; ja rõk iļ täm lekš ulzõ iļ ama immõrkouţ.
15. Ja ta opatiz nänt zinagogis, amšti ouvõstõt.
16. Ja ta tuļ Natsaretõ, kus ta voļ kazatõt, ja lekš entš irdõks pierrõ, ku voļt zabbat pǟvad, zinagogõ ja nūziz ilzõ luggõm.
17. Ja tämmõn sai andtõt profet Ezaia rāntõz, ja rāntõ vāldiņ tiend ta līediz kūož, kus voļ kēratõt:
18. »Izand Vaim um min pǟl, sīest ta um mīnda zalbõn evangeliumõ tieutõm joutõmdõn; ta um kaimõn mīnda näntõn, kis vizas āt, tieutõm vabamtõ ja sougdistõn nēmist ja vājastõtõdõn vāldiņ sāmist leb andõks āndamiz,
19. Tieutõbõks tiem Izand mīelpierriz āigast.»
20. Ja rāntõ vizzõ tiend, ta āndiz täm sulliz käddõ ja istiz māzõ.
Ja amad, kis voļt zinagogõs, ētist entš sīlmad täm pǟl.
21. Ja ta īrgiz rõkandõ nänt pǟl: Tämpõ se kēra um täutõt täd kūoris.
22. Ja amad tapartist iļ täm ja imlist iļ alastõm sõnad, mis täm sūstõ ulzõ lekst, ja rõkandist: Kas se äb ūo Jōzef pūoga?
23. Ja ta rõkandiz nänt pǟl: Tēg kil kītõt min pǟl sīe vanasõna: Aršt, tie īžēntšta tierrõks!
Ammõ, mis mēg ūom kūlõnd, ku um suggõn Kapernaums, sieda tie ka sīḑ, entš izamāl.
24. Aga ta rõkandiz: Tuodlist ma kītõb täddõn: mitikš profet äb ūo mīelpierri entš izamāl.
25. Aga tuod pūolst ma kītõb täddõn: Pǟgiņ lesknaiži voļ Izraels Elia āigal, ku touvõz voļ vizzõ klõkštõt kuolm āigastõ ja kūž kūdõ, neiku sūr nǟlga sugiz iļ ama mā.
 1 Kēņ. 17, 1. 9; 18, 1;
26. Ja Elia iz sā kaimdõt mitīd mū jūr nēšti, ku set īd lesknaiz jūr Zareptas, Zidoniamāl
27. Ja pǟgiņ sūrtebliži voļ Izraels profet Eliza āigal, ja mitikš nēšti iz sā pūdõks, ku īd Naeman, se Zīriamā mīez.
28. Ja ne amad sait kõzzõ tǟdõks, kis zinagogõs sieda kūlist,
29. Ja nūzõnd, ne ētist täm jālgabst ulzõ ja vīšt täm īd mäg tutkam pǟl, mis pǟl nänt jālgab voļ nustõt, laz täm māzõ viskõgõd.
30. Aga ta, nänt vaild sidamt lebbõ lǟnd, lekš jara.
31. Ja lekš luoikõ Kapernaumõ, Galileamā jālgabõ, ja opatiz nēḑi zabbat pǟviņ.
 Mat. 4, 13;
32. Ja ne väggõ imlist iļ täm opatõks, sīepierast ku täm rõk voļ joudõ täuž.
 Mat. 7, 28. 29;
33. Ja zinagogõs voļ rišting, kīen voļ äbjõva kure vaim, ja ta ōriz vegiz īelkõks:
34. Äda, mis mäddõn um sinkõks, Jēzus Natsaretst?
Kas sa tuļd mēḑi jara rikkõm?
Ma tūndõb sīnda, kis sa ūod, sa Jumal Piva,
35. Ja Jēzus ädastiz tǟnda rõkandõs: Īe vāgiž ja li tämst ulzõ.
Ja äbjõva kīskiz tǟnda nänt sidamõl ja mittõ midagid tämmõn äb tiend, ta lekš tämst ulzõ.
36. Ja ädagimi tuļ amadõn pǟlõ, ja ne kītist, entš vail rõkandõs: Mis sõna se um?
Ta käskõb võimizõs ja jouds äbpūdist vaimõdõn, ja ne lǟbõd ulzõ.
37. Ja rõk iļ täm lekš laigald iļ ama sīe immõrkouţ mā.
38. Aga nūzõn zinagogõst, ta lekš Sīmon kuoddõ.
Aga Sīmon naizjema magiz mās vegiz palabtebkõks, ja ne pālist tǟnda täm pierast.
39. Ja astõn täm jūrõ ta ädastiz palabtebbõ, ja se lagiz tämst; aga ta, ildīņ nūzõn, palkiz näntõn.
40. Aga ku pǟva lūojõ lekš, siz amad, kīendõn voļt rujad mitmõsuglist tebudõks, tuoit nänt täm jūr; aga ta paņ jegaīdõn nēšti kädud pǟl ja tei nänt tierrõks.
41. Aga pǟginist lekšt ulzõ ka äbjõvad vaimõd ourõs ja rõkandõs: Sa ūod Jumal Pūoga!
Ja ta ädastiz nēḑi ja iz laz nēḑi rõkandõm, sīepierast ku ne tīedist, ku ta um Kristus.
 Mat, 8, 29;
42. Aga ku pǟvaval sugiz, ta, ulzõ lǟnd, lekš kōgarizõ kūožõ.
Ja rovz votšist tǟnda ja lekšt täm jūr ja pidist tǟnda vizas, algõ ta nänt jūst jara lǟgõ.
43. Aga ta rõkandiz nänt pǟl: Ka munt jālgabõdõn um minnõn tieutõmõst evangeliumõ iļ Jumal vald, sīest ku ma sīepierast ūob kaimdõt.
44. Ja ta jutliz Jūdeamā zinagogis.
5. Pǟkabal.
 Jēzus opatõb lājast.
Petrus lūom.
Jēzus tieb tierrõks sūrtebliz ja lūdtebliz, kutsub Lēvist oppijizõks ja vastatõb entš oppijid jedst, sīepierast, ku ne äb gavvõt.
1. Aga sugiz, ku rovz ēntšta täm jūr pīkstist kūlõm Jumal sõnnõ ja ta pīliz Genetsaret jāranaigas,
2. Ku ta neiz kakš laijõ aiga jūs pīlõm; aga kalamied, nēšti ulzõ astõnd, piezist võrgidi.
3. Aga ta astiz īdõ laijõ, mis voļ Sīmonõn, pāliz tǟnda rāz aiga jūst jara vīdõ; ja māzõ istõn ta opatiz rovšti lājast.
4. Aga ku ta voļ loptõn rõkandõ, ta kītiz Sīmon pǟl: Sȭida jara sälgõ ja ētagid entš võrgõd lūom pierast.
5. Ja vastatõs rõkandiz Sīmon: Opatiji, ama īe lebbõ tīedõ tiend, mēg mittõ midagid äb ūom sānd, aga sin sõna pǟl ma ētab võrgõd sizzõl.
6. Ja ku ne sieda teit, ne sait sūr pǟgiņ kallõ, ja nänt võrgõd lekšt lājgi.
7. Ja ne võilist seļtšmiedõn tuois lājas, laz äbţõgõd näntõn vieddõ: ja ne tuļt ja täutist muolmõd lājad, neiku ne vajist.
8. Aga sieda nǟds, sadiz Sīmon Petrus Jēzus pūolad jeddõ māzõ, rõkandõs: Izand, li min jūst jara, sīepierast ku ma ūob patli rišting.
9. Sīepierast ku irm voļ pǟlõ tund tämmõn ja amadõn, kis täm īņi voļt, iļ kalad lūom, mis ne voļt sānd.
10. Aga neiīž ka Jākobusõn ja Jāņõn, Tsebedeus pūogadõn, kis voļt Sīmon seļtšmied.
Ja Jēzus rõkandiz Sīmon pǟl: Ala kārta, täst āigast sa līd rovz akkiji.
11. Ja lāja mā pǟl ilzõ vieddõnd, ne jetist ama ja keit tämmõn tagan.
12. Ja sugiz, ku ta voļ īds jālgabs, ja vaņtl, ikš mīez, kis voļ sūrtebbõ täuž, nǟds Jēzusõ, ētiz ēntšta sīlmad pǟl māzõ ja pāliz tǟnda, rõkandõs: Izand, až sa tād, sa võid mīnda pūdizõks tiedõ.
13. Ja käta vientõn ta pūtiz tämmõn jūr, rõkandõs: Ma tāb, sā pūdizõks!
Ja ildīņ lekš sūrteb tämst jara.
14. Ja ta käskiz sīen, algõ mitīdõn kītõg; aga lǟnd, nägţ ēntšta prīestõrõn ja oppõrt entš pūdizõks sāmiz jedst, kui Mōzus um pand, näntõn tapartõksõks.
15. Aga rõk iļ täm lekš vel emiņ laigald, ja pǟgiņ rovšti tuļ kubbõ tǟnda kūldõm ja sām tierrõks entš rujist.
16. Aga ta lekš kōgarõ ja pāliz Jumalt.
17. Ja sugiz īd pǟvan, ku ta opatiz ja ku sǟl istist farizejõd ja kēraopatijid, kis voļt tund amšti Galileamā ja Jūdeamā kilist ja Jeruzalemst; ja Izand joud voļ tämkõks, ku ta rujḑi tierrõks tei.
18. Ja vaņtl, mied kāndist lova pǟl rištingt, kis voļ lūdtebli; ja ne votšist tǟnda sizzõl sām ja tǟnda täm jeddõ panm.
19. Ja äb lieudõnd, kui tǟnda sizzõl sādõ, rov pierast, ne katuks pǟl astõnd lasist täm leb laggõd māzõ, ama lovaks nänt sīdamõl, Jēzus jeddõ.
20. Ja nänt uskõ nǟds ta rõkandiz: Rišting, sin patud āt sinnõn andõks andtõt.
21. Ja kēratundijid ja farizejõd īrgist entš jūs mõtlõ, rõkandõs: Kis ta um, kis Jumalt sūoimõb?
Kis võib patud andõks andõ, ku īd Jumal.
22. Aga Jēzus, nänt mõtkidi tundõs, rõkandiz vastatõs nänt pǟl: Mis tēg mõtlõt entš sidamis?
23. Mis um kievamimstiz kītõ: sin patud āt sinnõn andõks andtõt, või kītõ: nūz ilzõ ja kǟ?
24. Aga laz tēg tīedagõd, ku Rišting Pūogan um võimi mā pǟl patidi andõks andõ — rõkandiz ta lūdtebliz pǟl — ma kītõb sinnõn: Nūz ilzõ, võta entš lova ja li entš kuodai!
25. Ja ta ildīņ nūziz ilzõ nänt sīlmad jeds, võtiz, mis pǟl ta voļ maggõn, ja lekš entš kuodai, Jumalt ouvõstõs.
26. Ja imlimi tuļ amadõn pǟlõ, ja ne ouvõstist Jumalt ja irmõ tǟdõd ne rõkandist: Mēg ūom tämpõ nǟnd im ažḑi.
27. Ja pierrõ sieda ta lekš ulzõ ja neiz mūitanikkõ, nimtõtõ Lēvi, istam mūita jūs ja rõkandiz täm pǟl: Kǟ minnõn tagan!
28. Ja ta jetiz ama, nūziz ja kei tämmõn tagan.
29. Ja Lēvi tei täm pierast sūr piduks entš kuodas, ja voļ sūr pǟgiņ mūitanikidi ja mūḑi, kis näntkõks kubs istist.
30. Ja farizejõd ja nänt kēratundijid nurikšist täm oppijid vastõ rõkandõs: Mikšpierast tēg sīet ja jūot kubs mūitanikadõks ja patlistõks?
31. Ja vastatõs rõkandiz Jēzus nänt pǟl: Tierrõdõn äb ūo vajag arštõ, aga rujadõn.
32. Ma äb ūo tund kutsõm õigiži, aga patliži, mīel parantimiz jūr.
33. Aga ne rõkandist täm pǟl: Jāņ ja neiīž ka farizejõd oppijid gavvõbõd saggõld ja pidabõd pālandikši, aga sin oppijid sīebõd ja jūobõd.
34. Aga Jēzus rõkandiz nänt pǟl: Tēg ät võit pānda gavvõm kāzgnikadõn, kuņtš brūtgana um nänt jūs,
35. Aga tulbõd pǟvad, ku brūtgana līb nēšti võttõt; siz ne gavvõbõd, nēši pǟvis.
36. Aga ta rõkandiz ka nänt pǟl leb sǟdlõm: Mitikš äb pan pāika ūdst ārõnst vana ārõn pǟl; muitiz ta kīskõb kaţki ūd, ja pāika ūdst äb kõlb vana pǟl.
37. Ja mitikš äb vala nūordõ vīnõ vanad nāgist rīstõd sizzõl; muitiz nūor vīn põrgtõb kaţki nāgist rīstõd ja jūokšõb ulzõ, ja nāgist rīstõd lǟbõd ukkõ.
38. Aga nūordõ vīnõ um valamõst ūd nāgist rīstõd sizzõl.
39. Ja mitikš, jūond vannõ, äb tā nūordõ, sīepierast ku ta rõkandõb: Vana um parim.
6. Pǟkabal.
 Vīļapǟkist katkimi ja jara kuijõn käd tierrõks tiemi zabbat pǟvan.
Kādtuoistõn apostõld ulzõ kuoŗŗimi.
Kristus mägjutlõks.
1. Aga sugiz, ku ta īd zabbat pǟvan lekš leb vīļa ja täm oppijid katkist ja seit vīļapǟkiži, nēḑi kädud vail ȭrõs.
2. Aga farizejist mingist rõkandist: Mikšpierast tēg tiet sieda, mis zabbat pǟvan äb ūo tiedõb?
3. Ja vastatõs näntõn Jēzus rõkandiz: Kas tēg ät ūot sieda luggõnd, mis Dāvid um tiend, ku ta tāž sīedõ ja ne, kis täm īņi voļt?
4. Ku ta um lǟnd sizzõl Jumal kuoddõ ja um võttõn jeddõ pandõt lēbad, um sīend ja um andõn näntõn, kis täm īņi voļt; mis mitīdõn mūn iz ūo luba sīedõ, ku īd prīestõrdõn.
5. Ja ta rõkandiz nänt pǟl: Rišting Pūoga um izand iļ zabbat pǟva.
6. Aga sugiz īd mū zabbat pǟvan, ku ta lekš zinagogõ ja opatiz; ja sǟl voļ rišting, ja täm jõva kež voļ jara kuijõn.
7. Aga kēratundijid ja farizejõd vērgist täm tagan, või ta zabbat pǟvan äb tie tierrõks, laz nei līedakst kaibimist täm vastõ.
8. Aga ta, tieudõs nänt mõtkidi, rõkandiz rišting pǟl, kīen voļ jara kuijõn kež: Nūz ja pīl sīdamõl.
Ja se, nūzõn, pīliz.
9. Aga Jēzus rõkandiz nänt pǟl: Ma täd kädst kizub: Kas um luba zabbat pǟvan jõvvõ tiedõ või äbjõvvõ tiedõ, jengõ pästõ või ukkõ vīdõ?
10. Ja ama immõr nänt pǟl vaņtlõn ta rõkandiz täm pǟl: Vient ilzõ entš käd!
Ja mīez tei nei, ja täm kež sai tegiž tierrõks.
11. Aga ne sait tǟdõks ullõmtõ ja nõvtist entš vail, mis ne Jēzusõn laz tiegõd.
12. Aga sugiz nēši pǟvis, ku ta lekš mäggõl Jumalt pālam; ja ta ei ama īe lebbõ Jumalt pālamõs.
13. Aga ku sugiz pǟva, nutiz ta entš oppijid kubbõ ja kūoŗiz ulzõ nänt vail kakštuoistõn, kīenḑi ta nimtiz apostõldõks:
 Mat. 10, 2—4;
14. Sīmonõ, kīentõ ta nutiz ka Petrusõks, ja Andreasõ, täm veļļõ, ja Jākobusõ ja Jāņõ ja Filippusõ ja Bartolomeusõ
15. Ja Matteusõ ja Tomasõ ja Jākobusõ, Alfeus puoigõ, ja Sīmonõ, kis sāb nimtõt Tselotõks,
16. Ja Jūdasõ, Jākob puoigõ, ja Jūdasõ Iskariotõ, kis sai jara āndajizõks.
17. Ja luoikõ lǟnd ta pīliz, näntkõks kubs, lagdõs kūožõs, ja sūr bara täm oppijidi ja pǟgiņ rovšti, amast Jūdeamāld ja Jeruzalemst ja Tirus ja Zidon rāndanaigast,
18. Kis voļt tund tǟnda kūldõm ja tierrõks sām entš tebist, ka ne, kis sait vājastõt äbpūdižist vaimist, sait tierrõks.
19. Ja amad rovz vegtist tämmõn jūrõ pūtõ, sīepierast ku tämst lekš ulzõ joud, ja ta tei amad tierrõks.
20. Ja täma nustõn entš sīlmad entš oppijid pǟl, rõkandiz: Pivalist ūot tēg joutõmd, sīest ku täd pierast um Jumal vald.
21. Pivalist ūot tēg, kīendõn paldiņ um nǟlga, sīepierast ku tēg sāt sīetõt.
Pivalist ūot tēg, kis paldiņ itkõt, sīepierast ku tēg sāt nagrõ.
 Näg. 7, 16. 17;
Lr. 126, 5. 6;
22. Pivalist tēg ūot, až Rišting Pūoga pierast rovz tēḑi gintõbõd ja až ne tēḑi jara jaggõbõd ja lāitabõd ja jara ētabõd täd nim kui tigliz.
23. Volgid rīemlist sīe pǟvan ja īekigid, vaņtl, sīepierast ku täd pālka um sūr touvõs; sīepierast ku neiīž āt tiend profetõdõn nänt izad.
24. Aga äda täddõn rikkõdõn, sīepierast ku täddõn um käds täd pālka.
25. Äda täddõn, kis paldiņ ūot tǟdõd, sīepierast ku täddõn līb nǟlga.
Äda, kis paldiņ nagrõt, sīepierast ku tēg līt muraglist ja itkõt.
26. Äda, až amad rovz jõvvõ iļ täd rõkandõbõd, sīepierast ku neiīž āt nänt izad tiend lȭigaprofetõdõks.
 Jak. 4, 4;
27. Aga ma kītõb täddõn, kis kūlõbõd: Ārmastigid entš vijanikidi; tiegid jõvvõ näntõn, kis tēḑi gintõbõd.
28. Pivastigid nēḑi, kis tēḑi vannõbõd; pālagid Jumalt iļ nänt, kis tēḑi ertlõbõd.
29. Kis sinnõn iļ puosk rabub, sīen kīer ka tuoiz vastõ, ja kis sin iļizam võtab, ala kīeld ka entš amtõ.
30. Ānda jegaīdõn, kis sīnda pālab, ja sīe kädst, kis sieda võtab, mis sinnõn um, ala kiz tāgiž.
31. Ja kui tēg tāt, laz rovz täddõn tiegõd, neiīž tiegid ka tēg näntõn.
32. Ja až tēg ārmastõt nēḑi, kis tēḑi ārmastõbõd, mis tienandõks um täddõn?
Sīepierast ku ka patlist seļļiži ārmastõbõd, kis nēḑi ārmastõbõd.
33. Ja sīepierast, až tēg tiet jõvvõ näntõn, kis täddõn jõvvõ tiebõd, mis tienandõks um täddõn?
Patlist tiebõd ka neiīž.
34. Ja až tēg täpiņtõt näntõn, kīenšti lūotõt tāgiž sām, mis tienandõks um täddõn?
Ka patlist täpiņtõbõd patlistõn, laz sīe entš sāgõd tāgiž.
35. Sīest ārmastigid entš vijanikidi ja tiegid jõvvõ ja täpiņtigid, mittõ midagid vastõ äb vodlõs, ja täd pālka līb sūr, ja tēg līt Ama Iļiz lapst; sīepierast ku ta um alastli äbtiennijid ja tiglist vastõ.
36. Volgid alastlist, kui täd Iza um alastli.
37. Algid kāndagid kuodõ, siz ka iļ täd äb sā kuod kandtõt; algid kuodštigid jara, siz ka tēg ät sāt jara kuodštõt;
āndagid andõks, siz ka täddõn sāb andõks andtõt.
38. Āndagid, ja täddõn sāb andtõt, jõvist tǟdõks pīkstõt, repţõt, kūjõks täuž āiga sāb andtõt täd sillõ; sīepierast ku mingiz āigaks tēg āigõt, sāb täddõn vastõ aigdõt.
39. Aga ta kītiz ka sǟdlõm näntõn: Kas sougdi võib sougdizõn riekkõ nägţõ?
Kas ne muolmõd äb sadat oukõ?
40. Oppiji äb ūo sūrim kui opatiji; aga jegaikš täuž opatõt um kui täm opatiji.
 Mat. 10, 24, 25;
41. Aga mis sa nǟd pīrgalt entš veļ sīlmas, aga baļkõ īžentš sīlmas sa äd pan mikšmõks?
42. Kui sa võid rõkandõ entš veļ pǟl: Las, veļ, ma viedab ulzõ pīrgal, mis sin sīlmas um, īž baļkõ entš sīlmas äb nǟds?
Kādkēļi, vieda jedmõl ulzõ baļk entš sīlmast ja siz vaņtl pīrgal, mis sin veļ sīlmas um, ulzõ vieddõ.
43. Sīepierast ku se äb ūo jõva pū, mis äbjõvvõ vīļakazzõ āndab, äb ka äbjõva pū se, mis jõvvõ vīļakazzõ āndab.
44. Sīepierast sāb jegaikš pū tundtõt täm vīļakaz pierrõ; sīepierast äb või ērškõd pǟld kuoŗŗõ vīgõmāŗidi, äb ka dadžist sādõ vīnõmāŗidi.
45. Jõva rišting āndab jõva sidam varandõksõst jõvvõ, ja tigli āndab tiglizõst tiggõ, sīepierast ku täm sū rõkandõb sīest, missõst sidam, täuž um.
46. Aga mikšpierast tēg mīnda nutat: Izand, Izand!
Ja ät tiet, mis ma kītõb?
47. Jegaikš, kis min jūr tulab ja kūlõb min sõnḑi ja tieb nänt pierrõ — ma nägţõb täddõn, kīenkõks ta um īti.
48. Ta um īti rištingõks, kis jellõ nustõs kōviz ja tõvald kōviz ja paņ allist kivmäg pǟl.
Ku ni sūr vež sugiz, siz õva mūrdiz sīe jel vastõ ja iz sȭita liktõ tǟnda, leb sīe, ku ta voļ jõvist tiedõt.
49. Aga kis kūlõb ja äb tie, um īti rištingõks, kis jellõ um tiend mā pǟl ilm alliži, aga ku õva mūrdiz, jel sadiz ka ildīņ kubbõ, ja sīe jel kubbõ sadami voļ sūr.
7. Pǟkabal.
 Jēzus tieb tierrõks suodamied pēļiz puois, virgtõb lesknaiz pūoga Nains.
Iļ Jāņ ja täm oppijid.
Jēzus sāb zalbdõt.
1. Ku ta rovvõn kūlõs amad entš sõnad voļ loptõn, ta lekš Kapernaumõ.
2. Aga īd suodamied pēļiz puois, kīentõ se ārmastiz, voļ ruja kūolimiz pǟl.
3. Aga kūlõn iļ Jēzus, ta kāimiz täm jūr jūdõd vaņimidi, tǟnda pālam, laz tulgõ täm puoisõn äbţõm.
4. Jēzus jūr tund, ne tǟnda väggõ pālist, rõkandõs: Ta um vertli, ku sa sieda tied;
5. Sīepierast ku ta ārmastõb mäd rovvõ ja um nustõn mäddõn sīe zinagog.
6. Ja Jēzus lekš näntõn īņi.
Aga ku ta juba iz ūo kougõn kuoda jūst jara, kāimiz suodamied pēļi sõbridi tämmõn kītõm: Izand, ala vājast ēntšta, sīepierast ku ma äb ūo vertli, laz sa min katuks ala tulgõ.
7. Leb sīe ma äb ūo ka ēntšta vertlizõks piddõn sin jūr tūlda: aga rõk sõna, ja min puois sāb tierrõks.
8. Sīepierast ku ka ma ūob rišting, kis pīlõb vāļikšimiz al; min al āt suodamied, ja ma kītõb sīen: Li! ja ta lǟb; ja mūn: Tul! ja ta tulab; ja entš puois pǟl: Tie sieda! ja ta tieb.
9. Aga sieda kūlõs imliz Jēzus iļ täm ja rõkandiz, ēntšta immõr kīerõs, rov pǟl, kis tämmõn tagan kei: Ma kītõb täddõn: mittõ Izraels ma seļļist uskõ äb ūo lieudõn.
10. Ja kaimdõt, tāgiž tund kuoddõ sizzõl, līedist puois tierrõ volm.
11. Ja pierrõ sieda sugiz, ku ta lekš jālgabõ, nimtõt Nain, ja täm īņi lekšt täm oppijid ja pǟgiņ rovšti.
12. Aga ku ta voļ jālgab vǟrõd ležgõl, vaņtl, siz kāndist ulzõ kūolõnt, kis voļ entš jema āinagi pūoga; ja se voļ lesknai, ja sūr bara jālgab rovšti voļ täm īņi.
13. Ja tǟnda nǟds puodiz Izand sidam iļ täm ja ta rõkandiz täm pǟl: Ala itk!
14. Ja jūrõ astõn ta pūtiz zārkan jūr, aga kāndajid eit paikõl.
Ja ta rõkandiz: Nūormīez, ma kītõb sinnõn: nūz ilzõ!
15. Ja kūolõn nūziz istlõz ja īrgiz rõkandõ; ja ta āndiz täm täm jeman.
16. Aga irm tuļ amadõn pǟlõ, ja ne ouvõstist Jumalt rõkandõs: Sūr profet um nūzõn mäd vail, ja Jumal um entš rovšti tǟdõl pand.
17. Ja se rõk iļ täm lekš ulzõ iļ am Jūdeamā ja ama immõrkouţ.
18. Jāņõn āndist tieutõ iļ ama sīe täm oppijid, ja Jāņ, kutsõn kakš entš oppijist,
19. Kāimiz Izand jūr rõkandõs: Kas sa ūod se, kīen um tulmõst, või um mäddõn mūdõ vodlõmõst?
20. Aga sānd täm jūr, ne mied rõkandist: Rištiji Jāņ kāimiz mēḑi sin jūr rõkandõs: Kas sa ūod se, kīen um tulmõst, või um mäddõn mūdõ vodlõmõst?
21. Aga sīes stuņds ta tei tierrõks pǟgiņdi tebist ja vājist ja äbjõvist vaimist ja pǟgiņ sougdistõn ta āndiz nēmiz.
22. Ja vastatõs ta rõkandiz nänt pǟl: Ligid, āndagid tieutõ Jāņõn iļ sīe, mis tēg ūot nǟnd ja kūlõnd: sougdist nǟbõd, lōnkad kǟbõd, sūrteblist sābõd pūdizõks ja kurlist kūlõbõd, kūolõnd nūzõbõd ilzõ, joutõmdõn sāb evangelium tieutõt.
23. Ja pivali um, kīen min vastõ äb ūo nukkõr mēļ.
24. Aga ku ne, kis Jāņst voļt kaimdõt, voļt jara lǟnd, ta rõkandiz rov pǟl iļ Jāņ: Mis tēg lekšt kōgarõ vaņtlõm?
Kas rūogõ, mis tūlst sāb liktõt?
25. Või mis tēg lekšt vaņtlõm?
Kas rištingt, ēḑtõtõ piemdiži ēḑmiži?
Vaņtl, kis tõurõs ēḑmõs ja imus jelabõd, āt kēņigõd nīnis.
26. Või mis tēg lekšt vaņtlõm?
Kas profetõ?
Nǟ, ma kītõb täddõn: sūrimt kui profet.
27. Ta um se, iļ kīen um kēratõt: »Vaņtl, ma kāimõb entš engõl sin jeds, kis sin riekkõ vaļmõstõb sin jeds.»
28. Ma kītõb täddõn: nēšti, kis naižist āt sindõnd, äb ūo mitikš sūrim kui Jāņ; aga ama piški Jumal valds um tämst sūrim.
29. Ja amad rovz, kis kūlist, ja mūitanikad, tapartist iļ Jumal õigõm, pands ēntšta rištõm Jāņ rištimizõks.
 p. 3, 7. 12;
30. Aga farizejõd ja pandõkst opatõks tundijid pūolgist Jumal nõvvõ nänt entš vastõ, äb pands ēntšta rištõm leb täm.
31. Kīen laz ma ni sǟdlõg jūrõ sīe sugkazam rovz ja kīenkõks ne āt ītist?
32. Ne āt ītist lapstkõks, kis istabõd tõrg pǟl ja nutabõd īdtuoiz pǟl ja rõkandõbõd: Mēg ūom täd pierast liltõnd ja tēg ät ūot dantšõnd, mēg ūom täd pierast itkimiz loul loulõnd ja tēg ät ūot itkõnd.
33. Sīepierast ku rištiji Jāņ um tund, äb leibõ sīeds, äb ka vīnõ jūods, ja tēg rõkandõt: Tämmõn um äbjõva vaim.
34. Rišting Pūoga um tund, sīeds ja jūods, ja tēg rõkandõt: Vaņtl, se rišting um sēji ja jūoji, mūitanikad ja patlist sõbra.
35. Ja kovalõz sāb õigistõt leb amad täm lapst.
36. Aga ikš farizejist pāliz, laz ta sīegõ täm jūs; ja farizej kuoddõ sizzõl lǟnd, ta istiz lōda jūr.
37. Ja vaņtl, jālgabs voļ ikš nai, se voļ patli; ja sānd tieutõ, ku ta istab farizej kuodas lōda jūs, ta tuoi alabastõr rīst sizal zalbõ.
38. Ja pīlõs, itkõs, sǟlga tagan täm jālgad jūs ta īrgiz kastõ kīņdõldõks täm jaļgi ja kūjastiz entš pǟ ibukstõks ja āndiz sūdõ täm jālgadõn ja võidiz nēḑi zalbõks.
39. Aga farizej, kis tǟnda voļ kutsõn, sieda nǟds kītiz, īžentš jūs rõkandõs: Až ta volks profet, siz ta tīedaks, mis nai se um, kis tämmõn jūrõ pūtõb, ku ta um patli.
40. Ja vastatõs rõkandiz Jēzus täm pǟl: Sīmon, min um sinnõn midagid kītõmõst.
Aga ta rõkandiz: Kīt, opatiji.
41. Mingiz rā täpiņtijizõn voļt kakš vȭlgalist; ikš voļ tämmõn vīžsada denarijõ vȭlgas, aga tuoi vīžkimdõ.
42. Ku näntõn iz ūo tāgiž andtõb, ta āndiz andõks muolmõdõn.
Kis ni nēšti tǟnda emiņ ārmastõb?
43. Vastatõs rõkandiz Sīmon: Ma arrõb ku se, kīen ta emiņ andõks āndiz.
Aga ta rõkandiz täm pǟl: Sa ūod õigistiz arrõn.
44. Ja naiz pūol ēntšta kīerõn, ta rõkandiz Sīmon pǟl: Kas sa nǟd sieda nāista?
Ma tuļ sin kuoddõ, sa ist ānda minnõn mittõ vieta jālgad pierast, aga ta um min jaļgi kīņdõldõks kastõn ja entš ibukstõks kūjastõn.
45. Sa äd ūo minnõn sūdõ andõn, aga ta, kuņtš um sizzõl tund, äb ūo loptõn sūdõ andõ min jālgadõn.
46. Sa äd ūo min pǟdõ eļļõks võidõn, aga ta um min jaļgi zalbõks võidõn.
47. Sīepierast ma kītõb sinnõn: täm patud, mis voļt sūrd, āt andõks andtõt, sīepierast ku ta um pǟgiņ ārmastõn; aga kīen veitõ sāb andõks andtõt, se veitõ ārmastõb.
48. Aga ta rõkandiz naiz pǟl: Sin patud āt sinnõn andõks andtõt.
49. Ja ne, kis īņi lōda jūs istist, īrgist entš vail rõkandõ: Kis ta um, kis ka patidi andõks āndab?
50. Aga ta rõkandiz naiz pǟl: Sin usk um sīnda pästõn; li arms.
8. Pǟkabal.
 Naist palkõbõd Kristusõn.
Sǟdlõm iļ kīlajiz.
Kristus suglist.
Tōvaz jāra pǟl.
Imtīed äbjõvast vaimst vājastõt, Jairus tidar ja vierlēmizõks ruja naiz jūs.
1. Ja pierrõ sieda sugiz, ku ta opatõs kei jālgabõd ja kilad kouţi jutlõs ja evangeliumõ tieutõs iļ Jumal vald; ja ne kakštuoistõn voļt täm īņi,
2. Ja mingist naist, kis voļt tierrõks tiedõt äbjõvist vaimist ja tebist: Maria, nimtõt Magdalena, kīenst voļt ulzõ lǟnd seis äbjõvvõ vaimõ,
3. Ja Joanna, Herodes vagar, Kūza nai ja Zuzanna ja pǟgiņ mūḑi, kis näntõn palkist entš vīļaks.
4. Aga ku pǟgiņ rovšti voļ kubbõ tund ja jālgabist täm jūr tuļt, ta rõkandiz leb sǟdlõm:
5. Kīlaji lekš ulzõ entš sīemtõ kīlam.
Ja ku ta kīliz, sadiz mū riek aigõ ja sai jara temptõt, ja līndõd touvõ ald seit sīe jara.
6. Ja mū sadiz kiv pǟl, ja ilzõ tund se veimiz jara leb sīe, ku sīen iz ūo kažžitõ.
7. Ja mū sadiz ērškõd vailõ, ja īņi võzzõs ērškõd lǟmatist sīe jara.
8. Ja mū sadiz jõvvõ māzõ, ja ilzõ tund se āndiz sadakȭrdalist vīļakazzõ.
Sieda rõkandõn ta nutiz: Kīen kūorad āt kūltõb, kūlõg.
9. Aga täm oppijid kizist täm kädst, mis sǟdlõm se voļļi.
10. Ja ta rõkandiz: Täddõn um andtõt tīedam Jumal vald sala ažḑi, aga muntõn leb sǟdlõmd, algõ ne vaņtlõs nǟgõd ja kūlõs sāgõd aru.
11. Aga se um se sǟdlõm: Sīemt um Jumal sõna.
12. Aga mis riek aigas, āt ne, kis kūlõbõd; pierrõ tulab kure ja võtab jara sõna nänt sidamist, algõ ne uskõs sāgõd pästõt.
13. Aga ne, mis kiv pǟl, āt ne, kis kūlõnd sõna rīemkõks vastõ võtabõd, aga näntõn äb ūo jūrtõ; ne īd āiga uskõbõd ja kērtamiz āigal sadabõd jara.
14. Aga mis ērškõd vailõ um saddõn, āt ne, kis kūlõbõd, ja lǟnd sābõd jara lǟmatõt leb murud ja rikuz ja jelamiz imud ja äb āndat vīļakazzõ.
15. Aga mis jõvvõ māzõ, āt ne, kis kūlõnd sõnnõ tǟnda pidabõd knaššõs ja jõvas sidams, andõs vīļakazzõ kāndatõs.
 Apt. 16, 14;
16. Mitikš, altõn palam kīnḑõl, äb kata täm vizzõ rīstõks, äb ka pan lōdanala, aga panab kīnḑõljalgõ, laz ne, kis sizzõl tulbõd, nǟgõd sieldõmt.
17. Sīepierast ku äb ūo salatõt, mis äb tulks nǟdõbõks, äb ka jara salatõt, mis äb sāks tieutõbõks ja äb tulks sieldõmõ.
18. Pangid ni tǟdõl, kui tēg kūlõt!
Sīepierast ku kīen um, sīen sāb andtõt, ja kīen äb ūo, sīe kädst sāb ka se võttõt, mis ta mõtlõb, ku tämmõn um.
19. Aga täm jema ja veļid tuļt täm jūr ja ist võit tämkõks kubbõ sādõ rov pūolst.
20. Nei tämmõn āndist tieutõ: Sin jema ja sin veļid pīlõbõd ullõpēḑin ja tābõd sīnda nǟdõ.
21. Aga vastatõs ta rõkandiz nänt pǟl: Min jema ja min veļid āt ne, kis Jumal sõnnõ kūlõbõd ja tiebõd.
22. Sugiz īd pǟvan, ku ta astiz laijõ ja täm oppijid ja ta rõkandiz nänt pǟl: Lǟm iļļõ tuoizõ jāranaigõ.
Ja ne lekšt iļļõ.
23. Aga kuņtš ne lekšt, iniz ta maggõm.
Ja jāra pǟl nūziz touvõ ūoip, ja lāja īrgiz täutõt sādõ, ja ne voļt ädas.
24. Aga jūrõ lǟnd ne virgtist tǟnda rõkandõs: Izand, Izand, mēg vajjõm!
Ja ta, ilzõ nūzõn, ädastiz tūldõ ja vied laintõ; ja se ei paikõl ja vagaks.
25. Ja ta rõkandiz nänt pǟl: Kus um täd usk?
Aga kartõs ne imlist entš vail rõkandõs: Kis ta seļļi um, ku ta ka tūldõn ja vieddõn käskõb, ja ne āt tämmõn sõnakūldzist?
26. Ja ne lekšt iļļõ Gadarõd mālõ, mis um vastõ Galileamān.
27. Ja ku ta astiz ulzõ mālõ, pūtiz tämmõn vastõ ikš mīez jālgabst, kīen voļ äbjõva vaim ja kīen kōgiņ aigõ iz ūo ārõnt sǟlgas ja kis iz pīl kuonnõ, aga ōdis.
28. Aga ku ta neiz Jēzusõ, ta sadiz ourõs täm jeddõ māzõ ja rõkandiz vegiz īelkõks: Mis minnõn um sinkõks, Jēzus, sa ama Iļiz Jumal Pūoga?
Ma pālab sīnda, algõ sa mīnda vajastõg!
29. Sīepierast ku ta paņ äbpūdiz vaimõn ulzõ lǟm sīest rištingst; sīepierast ku se juba kōgiņ voļ tǟnda vājastõn ja ta sai skēḑõdõks sidtõt ja sidtõt jālgadõks pidtõt; ja kaţki kīskõn siḑmõd ta sai ajtõt äbjõvast vaimst kōgarõ.
30. Ja Jēzus kiziz täm kädst: Mis um sin nim?
Aga se kītiz: Legion; sīepierast ku pǟgiņ äbjõvḑi vaimidi voļ täm sizzõl lǟnd.
31. Ja ne pālist tǟnda, algõ ta pangnäntõn tõvvitõ lǟm.
32. Aga sǟl voļ sūr sigad kāŗa, mäg pǟl sīemõs, ja ne pālist tǟnda, laz ta āndag lubbõ näntõn, nänt sizzõl lǟdõ; ja ta āndiz näntõn lubbõ.
33. Ja äbjõvad vaimõd, rištingst ulzõ lǟnd, lekšt sigad sizzõl, ja kāŗa ētiz ēntšta kūolta pǟld jarrõ ja upandiz jara.
34. Ku sigapainõd neist, mis sugiz, ne ūrgist ja āndist tieutõ jālgabs ja kilad kouţi.
35. Ja ne lekšt ulzõ vaņtlõm, mis um suggõn, ja tuļt Jēzus jūr ja līedist rišting, kīenst äbjõvad vaimõd voļt ulzõ lǟnd, vizzõ ēḑtõtõ ja muoistlist, istam Jēzus jālgad jūs, ja ne ädagist jara.
36. Aga kis voļt nǟnd, āndist näntõn tieutõ, kui äbjõvist vaimist vājastõt um sānd pästõt.
37. Ja se Gadarõd mā immõrkouţ rovz pāliz tǟnda, laz ta lǟgõ nänt jūst jara, sīepierast ku näntõn voļ sūr irm pǟlõ tund.
Aga ta astõn laijõ tuļ tāgiž.
38. Aga mīez, kīenstõ äbjõvad vaimõd voļt ulzõ lǟnd, pāliz tǟnda, ku võiks īedõ täm jūr, aga ta lasiz täm jara rõkandõs:
39. Li tāgiž entš kuodai ja nīž, kuijen Jumal um sinnõn tiend.
Ja ta lekš jara, pids ammõ jālgabõ jutlõs, kuijen Jēzus tämmõn voļ tiend.
40. Aga ku Jēzus tāgiž tuļ, võtist rovz tǟnda vastõ, sīepierast ku voļt pǟgiņd, kis tǟnda vodlist.
41. Ja vaņtl, tuļ ikš mīez, nimtõt Jairus, ja se voļ zinagog iļim ja saddõn Jēzus jālgad jūr ta pāliz tǟnda sizzõl tulm täm kuoddõ,
42. Sīepierast ku täm āinagi tidar, kīen voļ kakštuoistõn āigastõ, voļ kūolimiz pǟl.
Aga ku ta lekš, ajist rovz ēntšta tämmõn pǟlõ.
43. Aga ikš nai, kis immõr kakštuoistõn āigastõ voļ vierlēmizõks ruja vond ja ama ulzõ kultõn, iz ūo mitīdst võind arštõt sādõ,
44. Sǟlga tagand jūrõ lǟnd, ta pūtiz täm am umbõltõks jūr, ja täm vierlēmi ei ildīņ paikõl.
45. Ja Jēzus rõkandiz: Kis pūtiz minnõn jūrõ?
Aga ku amad kīeldist, rõkandiz Petrus: Izand, rovz ajabõd ēntšta sinnõn pǟlõ ja pīkstõbõd.
46. Aga Jēzus rõkandiz: Mingi pūtiz minnõn jūrõ, sīepierast ku ma tūndiz, ku joud lekš minst ulzõ.
47. Nei nai, nǟds, ku se iz ūo salatõb, tuļ veržõs ja sadiz täm jālgad jeddõ māzõ ja tei tieutõbõks amad rovz jeds, mingiz viga pierast ta tämmõn voļ jūrõ pūtõn ja kui ta ildīņ um tierrõks sānd.
48. Siz ta rõkandiz täm pǟl: Tidar, sin usk um sīnda pästõn; li arms.
49. Tämmõn vel nei rõkandõs tuļ ikš zinagog iļim pūold kītõm: Sin tidar um jara kūolõn, ala vājast emiņ opatijist.
50. Aga Jēzus, sieda kūlõs, vastatiz tämmõn: Ala kart; usk, ja ta sāb pästõt.
51. Ja kuoddõ tund, ta iz las mitītõ entš īņi sizzõl lǟm ku īd Petrusõ ja Jāņõ ja Jākobusõ ja laps izzõ ja jemmõ.
52. Ja amad itkist ja sidamd puodist täm tagan.
Aga Jēzus rõkandiz: Algid itkigid, ta äb ūo kūolõn, aga magub.
53. Ja ne nagrist iļ täm, tieudõs, ku ta um kūolõn.
54. Aga ta, akkõn tämmõn kädud jūr vizzõ, nutiz rõkandõs: Neitši, nūz ilzõ!
55. Ja täm vaim tuļ tāgiž, ja ta nūziz ildīņ ilzõ, ja Jēzus paņ tämmõn sīedõ āndam.
56. Ja täm vanbist ädagist jara; aga ta käskiz, algõ ne mitīdõn kītõgõd, mis voļ suggõn.
 p. 5, 14;
9. Pǟkabal.
 Apostõld ulzõ kaimimi.
Vīž tūontõ sābõd sīetõt.
Jēzus kildzizõks sāmi.
Jēzus ajab ulzõ īd kure ja rīḑlõb oppijidi ouv tāmiz pierast.
Kui um õigistiz Kristusõn tagan kēmõst.
1. Aga kubbõ kutsõn ne kakštuoistõn, ta āndiz näntõn joud ja võimiz iļ amad äbjõvad vaimõd ja rujḑi tierrõks tiedõ.
2. Ja ta kāimiz nēḑi tieutõm iļ Jumal vald ja rujḑi tierrõks tiem.
3. Ja ta rõkandiz nänt pǟl: Algid võtagid mittõ midagid īņi riek pǟl, äb sovvõ, äb kuoţţõ, äb leibõ, äb rādõ, algõ ka mitīdõn volgõ kakš amtõ.
4. Ja ku tēg mingiz kuoddõ sizzõl lǟt, sīn īegid ja sǟld ligid jedspēḑin.
5. Aga až tēḑi äb võtat vastõ, siz repţagid, sīest jālgabst ulzõ lǟds, põrm täd jālgad jūst jara, tapartõksõks nänt vastõ.
6. Ja ulzõ lǟnd ne keit kilad kouţi evangeliumõ tieutõs ja amši tierrõks tieds.
7. Aga neļļõz jag vāļikšiji, Herodes, kūliz ammõ, mis sugiz ja iz sā aru, sīepierast ku īd rõkandist, ku Jāņ voļļi kūolinist ilzõ nūzõn,
8. Tuoist tegiž, ku Elia voļļi ēntšta nägţõn, aga munt, ku ikš vanšti profetist voļļi ilzõ nūzõn.
9. Aga Herodes rõkandiz: Ma ūob Jāņõn pǟ jara raḑlõn, aga kis um se, iļ kīen ma sieda ammõ kūlõb?
Ja ta votšiz tǟnda käddõ sādõ.
10. Ja tāgiž tund nīžist apostõld tämmõn, mis ne voļt tiend; ja nēḑi īņi võttõn, ta lekš īškiz jālgabõ, nimtõt Betsaida.
11. Aga rovz, sieda aru sānd, lekšt tämmõn tagan; ja nēḑi vastõ võttõn ta rõkandiz nänt pǟl iļ Jumal vald; ja kis tāšt tierrõks sādõ, nänt ta tei tierrõks.
12. Aga ȭdõg tuļ pǟlõ.
Ja jūrõ astõnd rõkandist ne kakštuoistõn täm pǟl: Laz rovz jara, laz ne lǟnd, immõrkouţ kilis ja kārandis sāgõd īepaikõ ja līedagõd tuoitõ, sīepierast ku mēg ūom kōgarizõs kūožõs.
13. Aga ta kītiz nänt pǟl: Āndagid tēg näntõn sīedõ.
Nei ne rõkandist: Mäddõn äb ūo emiņ kui vīž leibõ ja kakš kallõ, až mēg äb tām vostõ amad nänt rovz pierast tuoitõ.
14. Sīepierast ku sǟl voļt immõr vīž tūontõ mīestõ.
Aga ta rõkandiz entš oppijid pǟl: Pangid näntõn māzõ istam, rindõ mīedõ vīžkimdiņ.
15. Ja ne teit nei ja paņt amadõn māzõ istam.
16. Aga võttõn ne vīž leibõ ja kakš kallõ, ta vaņtliz ilzõ touvõ pūol, pivastiz nēḑi ja mūrdiz kaţki ja āndiz oppijid käddõ, laz ne āndagõd rovvõn.
17. Ja ne seit ja voļt amad sīend; ja kūorist kubbõ, näntõn pǟlõ īend sumarist, kakštuoistõn veža tǟta.
18. Ja sugiz, ku ta ikšiggiņ Jumalt pāliz, tuļt oppijid täm jūr, ja ta kiziz nänt kädst rõkandõs: Kīentõ rovz kītõbõd mīnda volm?
19. Nei ne rõkandist vastatõs: Rištiji Jāņ, aga munt Elia, ja munt, ku ikš vanšti profetist voļļi ilzõ nūzõn.
20. Nei ta rõkandiz nänt pǟl: Aga kīentõ tēg kītõt mīnda volm?
Aga Petrus rõkandiz vastatõs: Jumal Kristus.
21. Aga ta ädastiz nēḑi, algõ ne mitīdõn sieda kītõgõd,
22. Rõkandõs, ku Rišting Pūogan um pǟgiņ kāndatõmõst ja sāmõst äbkȭlbatõbõks pidtõtõn vaņimist ja iļļist prīestõrd ja kēratundijid pūolst, ja um sāmõst māzõ taptõtõn ja kuolmandõmõn pǟvan virgtõtõn.
23. Ja ta rõkandiz amad pǟl: Až mingi minnõn tāb tagan kǟdõ, laz kīeldõg jara īžēntšta ja võtag jega pǟva rišt entš pǟlõ ja kǟgõ minnõn tagan.
24. Sīepierast, kis tāb entš jengõ pästõ, kātõb sīe; aga až mingi entš jeng kātõb min pierast, se pästab sieda.
 p. 17, 33;
Mat. 10, 39;
25. Sīepierast, mis se äbţõb rištingõn, ku ta ama māīlma käddõ sāb, aga ta īž kadub või tieb entšõn kajjõ?
26. Sīepierast, až mingi uigõb iļ min ja min sõnad, iļ täm uigõb ka Rišting Pūoga, ku ta tulab entš ja Iza ja pivad engõld ouvõ.
27. Aga ma kītõb täddõn tuod pūolst: um mūḑi nēšti, kis täs pīlõbõd, kis äb maitsõt kūolimist, kuņtš ne lībõd nǟnd Jumal valdõ.
28. Ja sugiz, nei immõr kādõks päuvõ pierrõ nēḑi sõnḑi, ku võttõn īņi Petrusõ ja Jāņõ ja Jākobusõ ta lekš ilzõ mäg pǟl Jumalt pālam.
29. Ja kuņtš ta pāliz, täm pālga näg sai muitizõks ja täm ārõnd vāldaks, paistõs.
30. Ja vaņtl, kakš mīestõ rõkandist tämkõks, kis voļt Mōzus ja Elia.
31. Ne, ēntšta ouvõs nägţõs, rõkandist iļ täm lopandõks, missõn voļ täutõtõn sāmõst Jeruzalems.
32. Aga Petrus ja kis täm īņi voļt, voļt lǟlamt ūnda tǟdõd, aga virgõ sānd ne neist täm ouvõ ja kakš mīestõ, kis täm jūs pīlist.
33. Ja sugiz, ku ne tämst lagist, ku Petrus rõkandiz Jēzus pǟl: Izand, täs mäddõn volks jõvist vōlda; ja tiem kuolm bougõ, īd sin pierast ja īd Mōzus pierast ja īd Elia pierast.
Ta iz tīeda, mis ta rõkandiz.
34. Aga kuņtš ta sieda rõkandiz, sugiz pīla ja vāriz nänt jara; ja ne ädagist jara, ku ne sait pīla sizzõl.
35. Ja pīla sizald sugiz ēļ, kis rõkandiz: Se um min ārmaz Pūoga, tǟnda kūligid.
36. Aga ku ēļ sugiz, voļ Jēzus ikšiggiņ lieudtõb.
Ja ne pīlist vāgiž ja ist āndat nēši pǟvis mitīdõn mittõ midagid tieutõ iļ sīe, mis ne voļt nǟnd.
37. Aga sugiz tuoiz pǟvan, ku ne tuļt mäg pǟld māzõ, ku tämmõn pūtiz vastõ pǟgiņ rovšti.
38. Ja vaņtl, rovz vaild nutiz ikš mīez rõkandõs: Opatiji, ma pālab sīnda, vaņtl min pūoga pǟl, sīepierast ku ta um min āinagi;
39. Ja vaņtl, vaim võtab täm vizzõ, ja ta ōrõb äkist, ja repţab tǟnda vādõ sāņi ja lagub tämst lǟlamstiz tǟnda vājastõs.
40. Ja ma pāliz sin oppijidi, laz ne sīe ajagõd ulzõ, ja ne ist sȭitat.
41. Aga vastatõs rõkandiz Jēzus: Sa äbuskli ja dagaržpēḑi sugkazam, kui kōgiņ ma kil līb täd jūs ja kāndatõb tēḑi?
Tūo tǟn entš pūoga!
42. Kuņtš ta tuļ, äbjõva vaim latastiz ja repţiz tǟnda.
Aga Jēzus ädastiz äbpūdist vaimõ ja tei laps tierrõks ja āndiz täm tāgiž täm izan.
43. Ja ne amad ädagist jara iļ Jumal sūrit.
Aga ku amad imlist iļ ama, mis ta voļ tiend, ta rõkandiz entš oppijid pǟl:
44. Pangid tēg ne sõnad entš kūoriz: Rišting Pūogan um iļļõ andtõtõn sāmõst rovz käddõ.
45. Aga ne ist sāt aru sīest rõkst, ja ta voļ nänt jedst jara salatõt, algõ ne sāgõd aru tämst, ja ne kārtist täm kädst kizzõ iļ sīe rõk.
46. Ja nänt vail sugiz mõtkõdvait, kis kil nēšti voļļi ama sūr.
47. Aga Jēzus nǟds nänt sidam mõtkõdvaitõ, võttõn laps, paņ sīe entš jeddõ,
48. Ja rõkandiz nänt pǟl: Kis sīe laps võtab vastõ min nims, võtab mīnda vastõ, ja kis mīnda vastõ võtab, võtab sīe vastõ, kis mīnda um kaimõn.
Kis um ama piški täd vail, se līb sūr.
49. Aga vastatõs rõkandiz Jāņ: Izand, mēg neizmõ ītõ sin nims äbjõvḑi vaimidi ulzõ ajam ja kīeldizmõ tämmõn, sīepierast ku ta äb kǟ mädkõks kubs sinnõn tagan.
50. Nei Jēzus rõkandiz täm pǟl: Algid kīeldigid, sīepierast ku, kis mäd vastõ äb ūo, um mäd pūol.
 p. 11, 23;
Mat. 12, 30;
Fil. 1, 18
51. Ja ku täm ilantimiz pǟvad tuļt täutõbõks, ta kīeriz entš pālga, laz matkõg Jeruzalemõ.
52. Ja ta kāimiz tieut āndajidi entšõn jeds, ja ne lekšt ja tuļt īdõ Zamariamā rovz killõ tämmõn īepaikõ vaļmõstõm.
53. Aga ne ist võtat tǟnda vastõ, sīepierast ku tämmõn pīliz jeds matkimi Jeruzalemõ.
54. Sieda nǟds, rõkandist oppijid Jākobus ja Jāņ: Izand, kas sa tād, ku mēg kītõm, laz tuļ tulgõ touvõst māzõ ja nänt jara pūoštõg, neiku Elias tei.
55. Aga immõr kīerõs ta ädastiz nēḑi ja rõkandiz: Tēg ät tīedat, kīen vaimõn tēg ūot.
56. Sīest Rišting Pūoga äb ūo tund rovz jēngidi ukkõ vīm, aga pästam.
Ja ne lekšt mūzõ killõ.
57. Ja ku ne voļt lǟnd, rõkandiz riek pǟl ikš täm pǟl: Ma kǟb sinnõn tagan, kussīn sa īd lǟd.
58. Ja Jēzus rõkandiz täm pǟl: Rebbistõn āt ōkõd, ja touvõ līndõd tiebõd piežḑi, aga Rišting Pūogan äb ūo, kus entš pǟdõ pānda.
59. Aga īd mū pǟl ta rõkandiz: Kǟ minnõn tagan!
Aga se rõkandiz: Ānda minnõn lubbõ jedmõl lǟdõ entš iza jara matam.
60. Aga ta rõkandiz täm pǟl: Laz kūolõnd matagõd jara entš kūoliņi, aga li sa ja tieut evangeliumõ iļ Jumal vald.
61. Ja vel ikš mū rõkandiz: Izand, ma kǟb sinnõn tagan, aga jedmõl ānda minnõn lubbõ nēḑi jumalõks jettõ, kis min kuodas āt.
62. Aga Jēzus rõkandiz täm pǟl: Mitikš kis käd panab addõr jūr ja vaņtlõb immõr, äb ūo kȭlbatõb Jumal vald pierast.
10. Pǟkabal.
 Jēzus kāimõb ulzõ seiskimdõ oppijist.
Sǟdlõm iļ alastliz Zamariamā mie.
Marta ja Maria.
1. Aga pierrõ sieda Izand kūoriz ulzõ seiskimdõ mūḑi ja kāimiz nēḑi kādiņ entš jeds amži jālgabiži ja kūožõ, kussīn ta tāž lǟdõ.
2. Ja ta rõkandiz nänt pǟl: Nītõbt um pǟgiņ, aga tīeliži veitõ; pālagid siz nītimiz Izandt, laz ta kaimõg tīeliži entš nītõbõ.
 Jāņ 4, 35;
3. Ligid; vaņtl, ma kāimõb tēḑi kui ūonidi sudud vailõ.
4. Algid kāndagid pungõ, äb pounõ, äb kengi ja algid tēriņtigid riek pǟl mitītõ.
5. Aga mingizõ kuoddõ tēg sizzõl lǟt, kītigid ama jeds: Arm volgõ sīe kuodaks.
6. Ja až sǟl um mingi arm läpš, siz täd arm novub täm pǟl; aga až äb, ta tulab täd jūr tāgiž.
7. Aga sīezõ entšõ kuoddõ īegid, sīegid ja jūogid, mis näntõn um; sīepierast ku tīeli um entš pālka vertli.
Algid kǟgid kuodast kuoddõ.
8. Ja až tēg mingizõ jālgabõ sizzõl tult, ja ne tēḑi vastõ võtabõd, sīegid, mis täddõn sāb jeddõ pandõt,
9. Ja tiegid tierrõks, kis täms āt rujad ja kītigid näntõn: Jumal vald um täd jūr ležgõl tund.
10. Aga až tēg mingizõ jālgabõ sizzõl lǟt, ja ne äb võtat tēḑi vastõ, rõkandigid, ulzõ lǟds, täm īelõd pǟl:
11. Ka põrm, mis mäddõn täd jālgabst um jūrõ akkõn jālgad jūr, mēg repţam täd pǟl; aga sieda pangid tǟdõl, ku Jumal vald um ležgõl tund.
12. Ma kītõb täddõn, ku Zodomõn līb kievamimstiz nēši pǟvis äb ku seļļiz jālgabõn.
13. Äda sinnõn, Koratsin!
Äda sinnõn, Betsaida!
Až Tirusõs ja Zidonõs ne tīed volkst suggõnd, mis tēši sugist, ne volkst amustiz kuoţs ja tūgõd sizal istõs mīeldõ parantõnd.
14. Sīegid līb Tirusõn ja Zidonõn kievamimstiz kuods, äb ku täddõn.
15. Ja sina Kapernaum, kis touvõst sāņi ūod ilantõt, sād eļļõ sāņi māzõ liktõt.
16. Kis tēḑi kūlõb, kūlõb mīnda, ja kis tēḑi pūolgõb, pūolgõb mīnda; aga kis mīnda pūolgõb, se pūolgõb sieda, kis mīnda um kaimõn.
17. Ja ne seiskimdõ tuļt tāgiž, rīems rõkandõs: Izand, ka äbjõvad vaimõd āndabõd ēntšta ala mäddõn sin nims.
18. Aga ta rõkandiz nänt pǟl: Ma neiz kurest, kui valktõ touvõst sadam.
 Jāņ 12, 31;
19. Vaņtl, ma ūob andõn täddõn võimiz kǟdõ ūškad ja skorpionõd pǟl ja ama vastukstnika joud pǟl, ja mittõ midagid äb tie täddõn kajjõ.
 Mark. 16, 18;
20. Ummit algid volgid rīemlist iļ sīe, ku vaimõd ēntšta täddõn ala āndabõd, aga volgid rīemlist iļ sīe, ku täd nimud āt touviz kēratõt.
 2 Moz. 32, 32;
Fil. 4, 3;
21. Sīes entšõs stuņds voļ ta väggõ rīemli Pivas Vaims ja rõkandiz: Ma tienub sīnda Iza, touvõ ja mā Izand, ku sa sieda ūod salatõn kovald ja muoistlist jedst ja ūod sieda nǟdõbõks andõn lapsmēļistõn; nä, Iza, se um nei sin mīel pierrõ suggõn.
22. Ama um min käddõ andtõt leb min Iza, ja mitikš äb tīeda, kis um se Pūoga, ku īd Iza, ja kis um se Iza, ku īd Pūoga ja kīen Pūoga sieda tāb nǟdõbõks andõ.
23. Ja kīerõs oppijid pūol ta rõkandiz īškiz: Pivalist āt ne sīlmad, kis nǟbõd, mis tēg nǟt.
24. Sīepierast ma kītõb täddõn, ku pǟgiņ profetidi ja kēņigidi um tānd nǟdõ, mis tēg nǟt, ja äb ūot nǟnd, ja kūlõ, mis tēg kūlõt, ja äb ūot kūlõnd.
25. Ja vaņtl, ikš kēratundiji nūziz ja tǟnda kertõs rõkandiz: Opatiji, mis minnõn um tiemõst, laz ma pierrõg iganiz jelamiz?
26. Nei ta rõkandiz täm pǟl: Mis um pandõkst opatõksõs kēratõt?
Kui sa lugud?
27. Se rõkandiz vastatõs: Sinnõn um Izandt entš Jumalt ārmastõmõst amast entš sidamõst ja amast entš jengst ja amast entš joudst ja amast entš mīelst, ja entš ležglist kui īžēntšta.
28. Ta rõkandiz sīe pǟl: Sa ūod õigistiz vastatõn; tie sieda ja sa jelad.
 3 Moz. 18, 5;
29. Aga se, tāds īžēntšta õigistõ, rõkandiz Jēzus pǟl: Ja kis um min ležgli?
30. Vastatõs rõkandiz Jēzus: Ikš rišting lekš Jeruzalemst luoikõ Jerikõ ja sadiz uņtapajid käddõ, ja ne ēḑtist täm māzõ ja rabbõnd tǟnda ne lekšt jara, jettõs täm pūol kūolõnt.
31. Aga sugiz, ku ikš prīestõr lekš sieda riekkõ ja tǟnda nǟds ta lekš piddiz.
32. Neiīž ka ikš levit, sīezõ kūožõ tund ja nǟnd, lekš piddiz.
33. Aga ku ikš Zamariamā mīez, sieda riekkõ kǟds, tuļ sīezõ kūožõ ja neiz tǟnda, puodiz täm sidam.
34. Ja jūrõ tund ta sidiz vizzõ täm šāvõd, sizzõl vallõn eļļõ ja vīnõ, nustiz täm entš lūomõ pǟl, vīž täm vȭrbõd kuoddõ ja ūoļtiz iļ täm.
35. Ja tuois pǟvan, jara lǟds, ta võtiz ulzõ kakš denariõ, āndiz vȭrbõd kuoda perimien ja rõkandiz: Ūoļt iļ täm, ja až sinnõn vel mingist kulud lībõd, tāgiž tulds ma tazantõb sinnõn jara.
36. Kīentõ nēšti kuolmst sa arrõd ležglizõn volm sīen, kis voļ uņtapajid käddõ saddõn?
37. Ja se rõkandiz: Se kis tämmõn alastõmt nägţiz.
Nei Jēzus rõkandiz täm pǟl: Li ja tie neiīž!
38. Aga näntõn matkõs, ta tuļ īdõ killõ.
Ja ikš nai, nimtõt Marta, võtiz tǟnda vastõ entš kuoddõ.
39. Ja sīen voļ sõzar, nimtõt Maria, ja se istõn māzõ Izand jālgad jūr, kūldiz täm rõkkõ.
40. Aga Marta tei pǟgiņ tīedõ immartimizõks ja rõkandiz, jūrõ astõn: Izand, kas sa äd pan mikšmõks, ku min sõzar um mīnda ikšiggiņ jettõn immartõm?
Kīt siz tämmõn, laz ta minnõn äbţõg.
41. Ja vastatõs rõkandiz Izand täm pǟl: Marta, Marta, sa murtõd ja murud pǟgiņ,
42. Aga ītõ ažžõ um vajag.
Maria um sīe jõva jag ulzõ kuoŗŗõn, se äb sā täm kädst jara võttõt,
11. Pǟkabal.
 Jēzus opatõb entš oppijidõn Jumalt pālam; tieb tierrõks īd mǟmiz; rīḑlõb farizejidi.
Jōna tēḑ.
1. Ja sugiz, ku ta īds kūožõs Jumalt pāliz, ja ku ta voļ loptõn, rõkandiz ikš täm oppijist täm pǟl: Izand, opat mäddõn Jumalt pālam, neiku ka Jāņ entš oppijidõn um opatõn.
2. Nei ta rõkandiz nänt pǟl: Ku tēg pālat, kītigid: Iza, pivastõt sāgõ sin nim, tulgõ sin vald; suggõg sin tāmi nei mā pǟl kui touvis.
3. Mäd jegapäuvist leibõ ānda mäddõn jega pǟva.
4. Ja ānda andõks mäd patud;
Sīepierast ku mēg iž ka āndam andõks amadõn, kis mäddõn āt vȭlgas; ja ala vī mēḑi kērtamizõ, aga pästa mēḑi äbjõvast.
5. Ja ta rõkandiz nänt pǟl: Kīen täd vail um sõbra, ja se tulks īe sidamõl täm jūr ja rõkandõks täm pǟl: Sõbra, täpiņt minnõn kuolm leibõ,
6. Sīepierast ku min sõbra um riek pǟld min jūr tund, ja minnõn äb ūo, mis tämmõn jeddõ pānda.
7. Ja se sizal vastatõs rõkandõks: Ala vājast mīnda, ukš um juba vizzõ klõkštõt, ja min lapst āt min jūs loval, ma äb või nūzõ sinnõn āndam.
8. Ma kītõb täddõn: Až ta ka äb nūzõks ja äb āndaks tämmõn leb sīe, ku se um täm sõbra, sīegid ta nūzõks ja āndaks sīe pǟlõ ajamiz pierast tämmõn, kuijen sīen um vajag.
9. Ja ma kītõb täddõn: Pālagid, ja täddõn sāb andtõt; votšigid, ja tēg līedat; rabbigid, ja täddõn sāb vāldiņ tiedõt.
10. Sīepierast ku jegaikš, kis pālab, sāb, ja kis votšub, līedab, ja kis rabub, sīen sāb vāldiņ tiedõt.
11. Až täd vaild mingiz iza kädst pūoga pālaks kallõ, kas ta āndaks tämmõn kala azmõl ūška?
12. Või ku pālaks munnõ, āndaks skorpion?
13. Až ni tēg, kis ūot tiglist, mūoštat entš lapstõn jõvḑi andidi andõ, kuijen emiņ āndab touvõ Iza Pivvõ Vaimõ näntõn, kis tǟnda pālabõd.
14. Ja ta ajiz ulzõ īd äbjõva vaim, ja se voļ mǟmi; aga sugiz, ku äbjõva vaim, voļ ulzõ lǟnd, ku mǟmi rõkandiz ja rovz imlist.
15. Aga mingist nēšti rõkandist: Ta ajab ulzõ äbjõvad vaimõd leb Beltsebul, äbjõvad vaimõd iļim.
16. Munt tegiž votšist kertõs täm kädst imtǟtõ touvõst.
17. Aga ta, aru sāds nänt mõtkidi, rõkandiz nänt pǟl: Jegaikš vald, mis īžentš vail um kīvs, lǟb ukkõ, ja kuoda sadab kuoda pǟl.
18. Až ni ka kure um entš vail kīvs, kui siz pīlõb täm vald?
Sīepierast ku tēg kītõt, ku ma leb Beltsebul ajaji ulzõ äbjõvad vaimõd.
19. Aga až ma leb Beltsebul äbjõvad vaimõd ulzõ ajab, leb kīen siz täd lapst nänt ulzõ ajabõd?
Leb sīe ne lībõd täd kuodkāndajid.
20. Aga až ma leb Jumal suorm ulzõ ajab äbjõvad vaimõd, siz um Jumal vald täd jūr tund.
21. Ku veggi suoda ažadõks vaŗtõb entš nīnõ, siz täm entšõmõn um arm.
22. Aga ku ikš veggim kui ta, tund, sāb tämst pēļiz käd, se võtab amad täm suoda ažad, mis pǟl ta lūotiz, ja jagub täm rēvdõt jara.
23. Kis min pūol äb ūo, se um minnõn vastõ; ja kis minkõks kubs äb aja kubbõ, se pillõb jara.
24. Ku äbpūdi vaim um rišting sizald ulzõ lǟnd, ta kǟb lebbõ kūjad kūožõd, votšõs novvõ; ja ku ta äb līeda, ta rõkandõb: Ma lǟb tāgiž entš kuoddõ, kust ma ulzõ tuļ.
25. Ja tund ta līedab täm ulzõ pūstõtõ ja puskantõtõ.
26. Siz ta lǟb ja võtab īņi seis mūḑi vaimidi, tiglimiži äb ku ta īž; ja sizzõl lǟnd ne jelabõd sǟl.
Ja perizõks sāb sīe rištingõks ulvīţim äb ku ežmõks.
27. Nei sugiz, kuņtš ta sieda rõkandiz, ku rov vail ikš nai, nustõn entš īeldõ, täm pǟl rõkandiz: Pivali um leja, mis sīnda um kandõn, ja rīndad, mis sa ūod immõn.
28. Aga ta rõkandiz: Tuodlist, pivalist āt ne, kis Jumal sõnnõ kūlõbõd ja vaŗtõbõd.
29. Ku rovz voļt kubbõ tund, ta īrgiz rõkandõ: Se sugkazam um tigli sugkazam; ta votšub imtǟtõ, ja imtēḑ tämmõn äb sā mū andtõt, ku īd Jōna imtēḑ;
30. Sīepierast ku nei, kui Jōna voļ imtǟdkõks ninivenikadõn, neiīž līb ka Rišting Pūoga sīe sugkazamõn.
31. Lȭinagalli nai-kēņig nūzõb kuod āigal sīe sugkazam rovz vastõ ja kuodštõb nänt jara; sīepierast ku ta um tund mā tutkamist kūldõm Zalomon kovalõst; ja vaņtl, täs um emiņ kui Zalomon.
32. Ninive mied nūzõbõd kuod āigal sīe sugkazam vastõ ja kuodštõbõd täm jara; sīepierast ku ne āt mīeldõ parantõnd Jōna jutlõz pierrõ; ja vaņtl, täs um emiņ kui Jōna.
33. Kīnḑõl palam altõn, äb pan mitikš sīe salakūožõ, äb ka vaka ala, aga kīnḑõljalgõ, laz ne, kis sizzõl tulbõd, sieldõmt nǟgõd.
 p. 8, 16;
34. Leja kīnḑõl um sin sīlma.
Ku sin sīlma um tuodli, um ka ama sin leja sieldi; aga až ta um tigli, um ka sin leja pimdi.
35. Vaņtl siz, algõ sieldõm, mis sins um, volgõ pimdõm.
36. Až ni ama sin leja um sieldi, ku tämmõn mittõ suggõ äb ūo pimdõmt, siz ta um amalebbõ sieldi, nei neme kīnḑõl entš sieldõmõks sinnõn pāistab.
37. Kuņtš ta vel rõkandiz, pāliz ikš farizej tǟnda, laz ta lȭinagiži täm jūs sīegõ; aga sizzõl lǟnd, ta istiz lōda jūr.
38. Aga farizej imliz nǟds, ku ta jedmõl lȭinagiži iz piez ēntšta.
39. Aga Izand rõkandiz täm pǟl: Paldiņ tēg farizejõd tiet kil pūdõks bikar ja kouš uļļizpēḑiz, aga täd sizalpēḑi um täutõt rēvdõtõks ja tigkõks.
40. Äbmēļist, kas se, kis uļļizpēḑiz um tiend, äb ūo ka tiend sizalpēḑiz?
41. Āndagid ummit, mis sizal um, sāņtõdpalaks; ja vaņtl, ama līb täddõn pūdi.
42. Aga äda täddõn, farizejõdõn, sīepierast ku tēg āndat kimmõz jag mǟtirist ja dillist ja amast taravīļast ja lǟt kuodõn ja Jumal ārmastõksõn piddiz; aga sieda um tiemõst ja tūoista äb ūo jetamõst.
43. Äda täddõn, farizejõdõn, sīepierast ku tēg ārmastõt ežmiži rajḑi zinagogis ja tēriņtimidi tȭrgõd pǟl.
44. Ǟda täddõn, sīepierast ku tēg ūot, kui vizzõ eitõt ōdad, ja rovz iļ nänt lǟds äb tīedat sieda.
45. Aga ikš kēratundiji rõkandiz täm pǟl, vastatõs: Opatiji, sieda rõkandõs sa lāitad ka mēḑi.
46. Aga ta rõkandiz: Äda ka täddõn, kēratundijid, sīepierast ku tēg pant rovvõn kāndamd pǟlõ, mis lǟlamstiz āt kandtõbõd, ja tēg īž mittõ suormkõks ät pūtõt nänt kāndamdõn jūr.
47. Äda täddõn, sīepierast ku tēg tiet ilzõ profetõd kālmad, aga täd izad tapist nänt māzõ.
48. Siz tēg ni ūot taparnikad ja ūot īds mīels täd izad tīedkõks, sīepierast ku ne kil tapist nänt māzõ, aga tēg tiet ilzõ.
49. Leb sīe ka Jumal kovalõz rõkandõb: Ma kāimõb nänt jūr profetidi ja apostiļi, ja mūḑi nēšti ne tapabõd māzõ ja ajabõd ulzõ,
50. Laz amad profetõd ver, mis um ulzõ valtõt māīlma īrgandõksõst, sāgõ votštõt sīe sugkazam jūs,
51. Abel vierst Tsakarias vīerda sāņi, kis um māzõ taptõt vail āltar ja tempõl.
Tuodlist ma kītõb täddõn: Ta sāb votštõt sīe sugkazam jūs.
52. Äda täddõn, kēratundijid, sīepierast ku tēg ūot jara võttõnd tundimiz võţim; tēg īž ät lǟt sizzõl ja kīeldõt näntõn, kis sizzõl lǟkst.
53. Ja ku ta sǟld voļ ulzõ lǟnd, īrgist kēratundijid ja farizejõd väggõ pǟlõ ajjõ ja tämmõn sõnḑi sūst ulzõ vieddõ iļ pǟgiņ ažad.
54. Ne vegtist täm tagan, midagid täm sūstõ ulzõ akkõ.
12. Pǟkabal.
 Jēzus opatõb, ku um ēntšta vōidamõst farizejõd apatõksõst; missõst um, kārtamõst;
äb tā veļid vail kuodõ kandõ; opatõb vastõ nǟlgalist volmist;
äbuskli igabimi; farizejõd kādkēļi volmi; iļ kõza.
1. Ku pǟgiņ tūontidi rovšti voļ kubbõ tund, neiku ne īdtuoizõn pǟlõ astist, siz Jēzus īrgiz rõkandõ entš oppijid pǟl: Vōidagid ēntšta farizejõd apatõksõst, mis um kādkēļi volmi.
 Mat. 16, 6;
2. Aga mittõ midagid äb ūo vizzõ kattõt, mis äb tul sieldõmõ, ja salatõt, mis äb sā tieutõbõks.
3. Sīepierast, mis tēg pimdõms rõkandõt, se sāb sieldõms kūltõt, ja mis tēg tubis kuorrõ rõkandõt, iļ sīe sāb jutlõtõt katukst pǟl.
4. Aga ma kītõb täddõn, entš sõbradõn: algid kārtagid nēšti, kis leja māzõ tapabõd ja pierrõ sieda mittõ midagid äb sȭitat tiedõ.
5. Aga ma nägţõb täddõn, kīenšti täddõn um kārtamõst: kārtagid sieda, kīen um võimi māzõ tappõ ja eitõ eļļõ.
Tuodlist ma kītõb täddõn: tǟnda kārtagid.
6. Kas vīž vermlinkist äb sā vostõ iļ kād assarion rā kabal?
Ja mitikš nēšti äb ūo Jumal jeds jara undõt.
7. Aga ka amad täd pǟ ibukst āt lugdõt; algid kārtagid, tēg tǟntõt emiņ kui pǟgiņ vermlinkiži.
8. Ma kītõb täddõn: iļ jegaīd, kis iļ min tapartõb rovz jeds, tapartõb ka Rišting Pūoga Jumal engõld jeds.
9. Aga kis mīnda jara kīeldõb rovz jeds, se sāb jara kīeldtõt Jumal engõld jeds.
10. Ja jegaīdõn, kis midagid rõkandõb Rišting Pūoga vastõ, sāb andõks andtõt; aga kis Pivvõ Vaimõ lāitab, sīen äb sā andõks andtõt.
 Mat. 12, 32;
11. Aga ku tēḑi vībõd lātkubud ja iļimõd ja vāļikšijid jeddõ, algid murtigid, kui või mis tēg laz vastatõgõd või mis tēg laz rõkandõgõd.
 p. 21, 14. 15;
12. Sīepierast ku Piva Vaim sīes entšõs stuņds täddõn opatõb, mis līb rõkandõmõst.
13. Aga ikš rov vaild rõkandiz täm pǟl: Opatiji, kīt min veļļõn, laz ta minkõks jaggõg pierandõks.
14. Aga ta rõkandiz täm pǟl: Rišting, kis um mīnda pand täddõn kuodkāndajizõks või jaggijizõks?
15. Ja ta rõkandiz nänt pǟl: Vaņtligid ja vōidagid ēntšta amast nǟlgalitst!
Sīepierast ku mitikš äb jela entš varandõksõst, sīest, ku tämmõn väggõ pǟgiņ um.
16. Ja ta kītiz näntõn sǟdlõm, rõkandõs: Īd rikkõ mie nurm voļ pǟgiņ kazatõn.
17. Nei ta arriz entš jūs rõkandõs: Mis ma tieb, ku minnõn äb ūo, kus entš vīļakazzõ kubbõ pānda?
18. Ja ta rõkandiz: Sieda ma tieb: ma kīskõb entš āitad māzõ ja tieb sūrimist ilzõ ja panab sīnõ kubbõ ama vīļa ja entš jõvam;
19. Ja kītõb entš jengõn: jeng, sin pierast um pǟgiņ jõvamt kubbõ pandõt, setmõd āigastõd pierast; nov, sīe, jūo ja vol rīemli!
20. Aga Jumal rõkandiz täm pǟl: Äbmuoistli, tämentš īezõ sin jeng sāb sin kädst kizdõt!
Kīen pierast siz līb se, mis sa ūod kubbõ pand?
21. Seļļi īž um se, kis entšõn viļļõ kubbõ ajab ja äb ūo rikaz Jumalõs.
22. Ja ta rõkandiz entš oppijid pǟl: Sīepierast ma kītõb täddõn: algid murtigid iļ jeng, mis tēg sīet, äb ka iļ leja, mis tēg sälgõ viedat;
23. Sīepierast ku jeng um emiņ kui tuoit, ja leja emiņ kui ēḑmõz.
24. Pangid tǟdõl karnidi, sīepierast ku äb ne kīlat, äb ne nītõt, äb ka näntõn ūo kīņõ, äb aitõ; ja Jumal tūoitab nēḑi.
Kuijen emiņ tǟntõt tēg äb ku līndõd.
25. Aga kis tēšti leb murtimiz võib entš iga pitkitõn kīndõr jūrõ jatkõ?
26. Až tēg ni sieda ama piškistõ ät sȭitat, mis tēg siz iļ mū murtõt?
27. Pangid tǟdõl puskidi: äb ne tīedõ tiet, äb ne vērbikšõt.
Aga ma kītõb täddõn, ku Zalomon amas entš ouvõs iz ūo nei ēḑõn kui ikš nēšti.
28. Aga až ni Jumal ainõ nurms nei ēḑtõb, mis tämpõ um ja mūpõ sāb ājõ eitõt, kui emiņ tēḑi, tēg nõdrusklist.
29. Algid votšigid, mis tēg sīet ja mis tēg jūot ja algid kādligid.
30. Sīepierast ku sieda ammõ votšõbõd pagand māīlmas, aga iļ täd tīedab Iza, ku täddõn sieda um vajag.
31. Votšigid ummit Jumal valdõ, ja ama se sāb täddõn jūrõ andtõt.
32. Ala kārta, sa piški kāŗa, sīepierast ku täd Iza pidab jõvaks, täd käddõ vald andõ.
 p. 22, 29;
33. Mīgid jara, mis täddõn um ja āndagid sāņtõdpalaks; tiegid entšõn pūngad, mis äb īet vanaks; varandõks, mis äb kul, touvis, kus salajd äb sāt jūr ja kuoid äb rikkõt.
34. Sīepierast ku kus täd varandõks um, sǟl um ka täd sidam.
35. Laz täd nimmõd volgõd immõr sidtõt ja kīnḑõld palamõs.
 2 Moz. 12, 11;
Ptr. 1, 13;
36. Ja volgid ītist rovstkõks, kis entš izand pǟl vodlõbõd, ku ta tulab tāgiž kāzgiņist, laz, ku ta tulab ja rabub, ne tämmõn ildīņ vāldiņ tiegõd.
37. Pivalist āt ne pālkalist, kīenḑi izand tulds līedab virgsõ volm.
Tuodlist, ma kītõb täddõn, ku ta sidab ežžārõn immõr ja panab näntõn lōda jūr istam ja immartõb nēḑi immõrkouţi kǟds.
38. Ja až ta tulab tuois või kuolmõnts vaŗtāigal ja līedab nei, siz ne āt pivalist.
39. Aga sieda tīedagid, až kuoda izand tīedaks, mingis stuņds salaj tulab, siz ta äb lassõks entš kuoddõ sizzõl mūrdam.
40. Ka tēg volgid vaļmõd, sīepierast ku sīes stuņds, ku tēg ät mõtlõt, tulab Rišting Pūoga.
41. Aga Petrus rõkandiz: Izand, kas sa sīe sǟdlõm mäddõn kītõd või ka amadõn?
42. Ja Izand rõkandiz: Kis kil um se ustatõb ja koval kuod vāļikšiji, kīentõ izand panab iļ entš aim, näntõn õigõl āigal vajaglist tuoitõ āndam?
43. Pivali um se pālkali, kīentõ izand, tulds, līedab nei tiem.
44. Tuod pūolst ma kītõb täddõn, ku izand panab täm iļ ama entš varandõks.
45. Aga až se pālkali rõkandõb entš sidams: Min izand vībtõb tūlda; ja īrgõb immartijidi ja nai-immartijidi pieksõ, sīedõ ja jūodõ ja jūobõnõks sādõ,
46. Siz sīe pālkaliz izand tulab seļļis pǟvan, ku ta äb vodl, ja seļļis stuņds, mis ta äb tīeda, ja raḑlõb täm lājgi ja āndab tämmõn täm pālka kubs äbusklistõks.
47. Aga se pālkali, kis kil entš izand tāmist tīedab ja äb ūo ēntšta vaļmõstõn, äb ka tiend täm tāmiz pierrõ, sāb pǟgiņ napsidi.
48. Aga kis äbtieudõs um pieksamiz vertlist tiend, sāb veitõ napsidi.
Jegaīd kädst, kīen pǟgiņ um andtõt, sāb pǟgiņ votštõt, ja kīen käddõ pǟgiņ um andtõt, sīe kädst sāb vel emiņ kizdõt.
49. Ma ūob tund tūlda ētam mā pǟl, ja kui ma tāks, laz ta juba palag!
50. Aga minnõn um sāmõst rištõtõn leb rištimiz, ja kui ma ūob irmõ täuž, kuņtš se līb loptõt!
 Mat, 20, 22; 26, 38;
51. Kas tēg arrõt, ku ma ūob tund armõ āndam mā pǟl?
Ma kītõb täddõn: Äbīţõ, aga kīvõ.
52. Sīepierast ku sīest āigast lībõd vīž īds kuodas kīvs, kuolm kād vastõ ja kakš kuolm vastõ.
53. Iza nustab kīvõ pūoga vastõ ja pūoga iza vastõ, jema tidar vastõ ja tidar jema vastõ, miejema mīņa vastõ ja mīņa entš miejema vastõ.
54. Aga ta rõkandiz ka rov pǟl: Ku tēg nǟt pillõ nūzõm ȭdõg al, tēg ildīņ kītõt, ku vīm tulab; ja nei sugub.
55. Ja ku pūgõb lȭinag pūold, tēg kītõt, ku līb kīebi; ja nei sugub.
56. Kādkēļist, mā ja touvõ nägst tēg mūoštat aru sādõ, aga kui siz tēg ät sāt aru sīest āigast?
57. Ja kui tēg ka īžēntšta ät pant mikšmõks, mis um õigistiz?
58. Ku sa entš vastukstnikaks lǟd iļim jeddõ, pida nõvvõ riek pǟl tämst vāldiņ sādõ, algõ ta sin vīgõ kuodkāndajiz jeddõ, ja kuodkāndaji sin āndag kuodsulliz käddõ, ja kuodsulli sin pangõ vizzõ.
59. Ma kītõb sinnõn: Sǟld sa äd päz jedmõl ulzõ, kuņtš äd lī ka ama periz rā maksõn.
13. Pǟkabal.
 Jutlõks iļ mīel parantimiz;
Galileamā rovz ukkõ lēmi; vīgõpū.
Ruja nai.
Iļ evangelium;
ādist vǟrõd.
Kaidlimi iļ Jeruzalem.
1. Sīel āigal voļt sǟl mingist, kis tämmõn tieutõ āndist iļ nänt Galileamā rovz, kīend vīerda Pilatus voļ nänt oppõrdõks sieggõn.
2. Ja vastatõs Jēzus rõkandiz nänt pǟl: Kas tēg arrõt, ku ne Galileamā rovz āt patlistõks sānõd amad Galileamā rovz jedst, sīepierast ku ne sieda āt kāndatõnd?
3. Ma kītõb täddõn: Äbīţõ; aga až tēg ät parantõt mīeldõ, tēg lǟt amad neiīž ukkõ.
4. Kas tēg arrõt, ku ne kādõkstuoistõn, kīend pǟl torn Ziloas sadiz ja nänt māzõ rabiz, sīlistõks sait amad rovz jedst, kis Jeruzalems jelist?
5. Ma kītõb täddõn: Äbīţõ; aga až tēg ät parantõt mīeldõ, tēg lǟt amad neiīž ukkõ.
6. Ja ta rõkandiz leb seļļiz sǟdlõm: Īdõn voļ vīgõpū pistatõt täm vīnõmäggõl, ja ta tuļ täm pǟl vīļakazzõ votšõm ja iz līeda.
7. Nei ta rõkandiz vīnõmäg taranika pǟl: Vaņtl, ma tulab juba kuolm āigastõ vīļakazzõ votšõm sīe vīgõpū pǟl ja äb līeda; raḑl täm māzõ, algõ ta emiņ mādõ kȭlbatõg.
8. Aga se rõkandiz vastatõs täm pǟl: Izand, jeta tämmõn vel sīe āigast, kuņtš ma tǟnda ūob immõr kouvõn ja väggõ pǟlõ pand;
9. Kas ta sīe vail äb kāndaks vīļakazzõ; aga až äb, siz raḑl täm māzõ.
10. Aga ta opatiz īds zinagogõs pivapǟviņ.
11. Ja vaņtl, īd naizõn voļ ruja vaim kādõkstuoistõn āigastõ, ja ta voļ kõvrõks viedtõt ja iz sȭita ēntšta kuoḑizõks vientõ.
12. Aga tǟnda nǟds, kutsiz Jēzus täm jūrõ ja rõkandiz täm pǟl: Nai, sā vāldiņ entš rujast!
13. Ja paņ kädud tämmõn pǟlõ, ja se sai ildīņ kuoḑizõks ja ouvõstiz Jumalt.
14. Aga zinagog iļim, kis voļ nukkõr sīepierast, ku Jēzus zabbat pǟvan voļ tierrõks tiend, rõkandiz vastatõs rov pǟl: Kūž päuvõ āt, ku um tīedõ tiemõst; siz tulgid ni nēši ēntšta tierrõks tiem ja äb zabbat pǟvan.
15. Aga Izand vastatiz tämmõn ja rõkandiz: Kādkēļi, kas jegaikš tēšti äb pästa vāldiņ zabbat pǟvan entš ǟrga või ēzõl muoļd jūst ja äb vī täm jūotõm?
16. Aga se Abraam tidar, kīentõ, vaņtl, kure voļ vizzõ siddõn kādõkstuoistõn āigastõ, kas tǟnda iz ūo vāldiņ tiemõst zabbat pǟvan?
17. Ja ku ta sieda rõkandiz, voļ äbi amad täm vastukstnikadõn, ja amad rovz voļt rīemlist iļ amad ne ouvlist ažad, mis leb täm sugist.
18. Siz ta rõkandiz: Missõks um īti Jumal vald ja mis jūr laz ma tǟnda sǟdlõg?
19. Ta um īti siņip sīemtkõks, mis rišting võtiz ja ētiz entš tarrõ; ja mis kaziz ja sai pūks, ja touvõ līndõd teit piežḑi täm okšiz.
20. Ja tegiž ta rõkandiz: Mis jūr laz ma sǟdlõg Jumal vald?
21. Ta um īti apatõksõks, mis nai võtiz ja siegiz kuolm āiga täud jovd sizzõl, kuņtš ama sai appõnõks.
22. Ja Jeruzalemõ lǟds ta kei opatõs lebbõ jālgabõd ja kilad.
23. Ja ikš rõkandiz täm pǟl: Izand, kas nēḑi um veitõ, kis pästõt sābõd?
Aga ta rõkandiz sīe pǟl:
24. Võiksligid sizzõl lǟdõ leb ādist vǟrõd; ma kītõb täddõn, ku pǟgiņd kāļõbõd sizzõl lǟdõ ja äb sȭitat.
 Mat. 7, 13. 14;
25. Sīest āigast, ku kuoda izand nūzõb ja vǟrõd vizzõ klõkšub ja tēg īrgõt ullõpēḑin pīlõm ja vastõ vǟridi rabbõm, rõkandõs: Izand, tie mäddõn vāldiņ! ta vastatõs kītõb täddõn: Ma äb tund tēḑi, kust pūold tēg ūot.
26. Siz tēg īrgõt rõkandõ: Mēg ūom, sinnõn nǟds, sīend ja jūond, ja mäd īelõd pǟl sa ūod opatõn.
27. Ja ta võtab näntõn kītõm: Ma äb tīeda, kust pūold tēg ūot; astagid min jūst jara, amad tēg tigtējid.
28. Sǟl līb räukimi ja ambõd kīerimi, ku tēg nǟt Abraamõ ja Izaakõ ja Jākobõ ja amḑi profetidi Jumal valds, aga tēḑi ulzõ eitõti ullõpēḑin.
29. Ja tulbõd ūomõg pūold ja ȭdõg pūold ja puoj pūold ja lȭinag pūold ja istabõd Jumal valds lōda jūs.
30. Ja vaņtl, um periži, kis lībõd ežmist, ja um ežmiži, kis lībõd perrist.
31. Sīes entšõs stuņds tuļt mingist farizejõd, rõkandõs täm pǟl: Li ulzõ ja matk jara täst, sīepierast ku Herodes tāb sin māzõ tappõ.
32. Ja ta rõkandiz nänt pǟl: Ligid ja kītigid sīe rebizõn: Vaņtl, ma ajab ulzõ äbjõvad vaimõd ja tieb tierrõks tämpõ ja mūpõ, kuolmandõmõn tulab min tutkam pǟlõ.
33. Sīegid um minnõn tämpõ ja mūpõ ja tagamūpõ kēmist, sīepierast ku äb sǟd, ku profet lǟb ukkõ ullõpēḑin Jeruzalemt.
34. Jeruzalem, Jeruzalem, kis sa profetõd māzõ tapad ja kividõks māzõ ētad nänt, kis sin jūr āt kaimdõt!
Mitskõrd ma um tānd sin läpši kubbõ vīdõ, kui kana entš pūogad tībõd ala, ja tēg ät ūot tānd!
35. Vaņtl, täd kuoda sāb täddõn tijaks jettõt.
Ma kītõb täddõn: tēg ät nǟt mīnda, kuņtš tulab āiga, ku tēg rõkandõt: Kītõt volgõ se, kis tulab Izand nims.
14. Pǟkabal.
 Jēzus tieb tierrõks īd viedtebliz; opatōb, kui um vȭrbõks volmõst; sūrist ȭdõgižist; kui um Jēzusõ ārmastõmõst.
1. Ja sugiz, ku ta lekš zabbat pǟvan īd farizejõd iļim kuoddõ leibõ sīem, ku ne vegtist täm tagan.
2. Ja vaņtl, ikš viedtebli rišting voļ sǟl täm jeds.
3. Ja vastatõs kītiz Jēzus pandõkst opatõks tundijidõn ja farizejõdõn, rõkandõs: Kas zabbat pǟvan um luba tierrõks tiedõ või äb?
4. Aga ne pīlist vāgiž.
Ja võttõn ta tei täm tierrõks ja lasiz jara.
5. Ja ta rõkandiz nänt pǟl: Kis um tēšti, kīen ēzõl või ǟrga kouvõ sadab, kis täm ildīņ ulzõ äb tõmb zabbat pǟvan?
 p. 13, 15;
6. Ja sīe pǟl ne ist sȭitat mittõ midagid vastatõ.
7. Aga ka kutstõtõn ta kītiz īd sǟdlõm, ku ta sai tǟdõl panm, ku ne kūorist ulzõ ežmiži kūožidi istõbõks, nänt pǟl rõkandõs:
8. Ku sīnda mingi kāzgõņiz kutsub, siz ala ista ežmizõ kūožõ, sīepierast ku võib vōlda, ku mingi sinst ouvlim um tämst kutstõt,
9. Ja ku se, kis sīnda ja tǟnda um kutsõn, tund, äb kīt sin pǟl: Ānda sīen kūožõ! ja siz sinnõn volks äbiks istamõst almilis kūožõs.
10. Aga ku sa ūod kutstõt, siz li ja ista almiliz kūožõ, laz siz se, kis sīnda um kutsõn, tulgõ sinnõn kītõm: Sõbra, kip ilzõpēḑin!
Siz sinnõn līb ouv amad nänt jeds, kis sinkõks kubs istabõd lōda jūs.
11. Sīepierast ku jegaikš, kis ēntšta ilantõb, sāb alantõt, ja kis ēntšta alantõb, sāb ilantõt.
 p. 18, 14;
12. Ja ta rõkandiz ka sīe pǟl, kis tǟnda voļ kutsõn: Ku sa lȭinagiži või ȭdõgiži tied, siz ala kuts entš sõbridi, äb ka entš veļidi, äb ka entš sugliži, äb ka rikkidi kaimidi, laz ne siz ka sīnda vastõ kutsõgõd ja sinnõn tāgiž makstõt sāgõ.
13. Aga ku sa vȭrbõd päuvõ tied, siz kuts joutõmḑi, gōdaliži, lōnkidi, sougdiži;
14. Ja sa līd pivali, sīepierast ku näntõn äb ūo, mis sinnõn tāgiž maksõ; ja sinnõn sāb tāgiž makstõt siz, ku õigist nūzõbõd ilzõ.
15. Aga ikš nēšti, kis īņi lōda jūs istist, sieda kūlõn, rõkandiz täm pǟl: Pivali um, kis leibõ sīeb Jumal valds.
16. Aga ta rõkandiz sīe pǟl: Ikš rišting tei sūrd ȭdõgist ja kutsiz pǟgiņi.
17. Ja ȭdõgist āigal ta kāimiz entš pālkaliz kītõm näntõn, kis voļt kutstõt: Tulgid, sīepierast ku ama um juba vaļmõstõt.
18. Aga ne īrgist amad īdtuoiz tagan ēntšta vabantõ.
Ežmi rõkandiz täm pǟl: Ma ūob nurm vostõn, ja minnõn um lēmist sieda vaņtlõm; ma pālab sīnda, vabant mīnda.
19. Ja tuoi rõkandiz: Ma ūob vostõn vīž pāŗõ ergi ja ma lǟb nēḑi kāļõm; ma pālab sīnda, vabant mīnda.
20. Ja ikš mū rõkandiz: Ma ūob nāista võttõn ja äb või sīepierast tūlda.
21. Ja pālkali, tāgiž tund, tieutiz sīe ama entš izandõn.
Siz kuoda izand, sānd kõzizõks, rõkandiz entš pālkaliz pǟl: Li kierdõ jālgab īelõd ja riekud pǟl ja tūo tǟn sizzõl joutõmd ja gōdalist ja lōnkad ja sougdist.
22. Ja pālkali rõkandiz: Izand, mis sa ūod pand, um tiedõt, ja vel um kūožõ.
23. Ja izand rõkandiz pālkaliz pǟl: Li sūrriekud ja riek lāgõmõd pǟl ja pīkst sizzõl tulm, laz min kuoda sāgõ tǟdõks.
24. Sīepierast ma kītõb täddõn, ku mītikš nēšti mēšti, kis voļt kutstõt, min ȭdõgiži äb maits.
25. Aga pǟgiņ rovšti lekš tämmõn īņi, ja ēntšta immõr kīerõn, ta rõkandiz nänt pǟl:
26. Až mingi tulab min jūr ja äb gint entš izzõ ja jemmõ ja nāista ja läpši ja veļidi ja sõzari ja sīe jūs ka entš jengõ, se äb või vōlda min oppiji.
27. Kis entš rištõ äb kānda ja äb kǟ minnõn tagan, äb või min oppiji vōlda.
28. Sīepierast kis um täd vail, kis, ku tāb tornõ nustõ, äb ista jedmõl māzõ, tagan arrõm iļ kulud, mis tämmõn lībõd nustamiz jūs,
29. Algõ, ku ta um allist pand ja äb sȭita loptõ, amad, kis sieda nǟbõd, irgõgõd iļ täm nagrõ,
30. Rõkandõs: Se rišting um irgõn tiedõ ja äb ūo sõitõn loptõ.
31. Või kis kēņig, ku lǟb suoda pǟl mū kēņigõks taplõm, äb ista jedmõl māzõ tagan arrõm, kas ta võib kim tūontõks lǟdõ vastõ sīen, kis tämmõn pǟlõ tulab kādkimdõ tūontõks?
32. Aga ku äb, ta kāimõb tieutõ, kuņtš se vel um kougõn, armõ pālam.
33. Neiīž siz ka jegaikš tēšti, kis äb jeta ama, mis tämmõn um, äb või vōlda min oppiji.
34. Kil jõva um sūol, aga až sūol sāb tūimaks, missõks laz täm tiegõ sūolizõks?
 Mat, 5, 13;
35. Äb ta kõlb mā pierast, äb sita sizzõl; ta sāb ulzõ eitõt.
Kīen kūorad āt kūldõbõks, kūlõg.
15. Pǟkabal.
 Sǟdlõmd iļ jara kaddõn lambõ, iļ jara kaddõn drahmõ ja iļ jara kaddõn pūoga.
1. Aga täm jūr voļt tund amad mūitanikad ja patlist tǟnda kūlõm.
2. Ja farizejõd ja kēratundijid nurikšist rõkandõs: Ta võtab vastõ patliži ja sīeb näntkõks kubs.
 p. 5, 30,
3. Aga ta kītiz näntõn sīe sǟdlõm, rõkandõs:
4. Kis rišting um täd vail, kīen āt sada lāmbast, ja ku tämmõn nēšti ikš jara kadub, ku ta äb jeta ne īdõkskimdõ īdõks kōgarõ ja äb lǟ tagan jara kaddõnõn, kuņtš ta täm līedab?
5. Ja lieudõn, ta rīemlõs nustab täm entš abud pǟl,
6. Ja tund kuodai, ta kutsub kubbõ sõbrad ja kāimad, nänt pǟl rõkandõs: Volgid rīemlist min īņi, sīepierast ku ma ūob lieudõn entš lambõ, mis voļ jara kaddõn.
7. Ma kītõb täddõn, ku touvõs līb neiīž emiņ rīemõ iļ īd patliz, kis mīeldõ parantõb, äb ku iļ īdõkskimdõ īdõks õigist, kīendõn mīel parantimist äb ūo vajag.
8. Või až mingiz naizõn āt kim drahmõ ja ta īd drahmõ jara kātõb, kas ta äb alt kīnḑõl palam ja äb pūst ulzõ kuoda ja ūoļtõs äb votš, kuņtš ta līedab.
9. Ja lieudõn, ta kutsub kubbõ sõbrad ja kāimad rõkandõs: Volgid rīemlist min īņi, sīepierast ku ma ūob lieudõn drahmõ, mis voļ jara kaddõn.
10. Ma kītõb täddõn: Nei um rīem Jumal engõldõn iļ īd patliz, kis mīeldõ parantõb.
11. Aga ta rõkandiz: Īd rištingõn voļt kakš puoigõ.
12. Ja nūorimi nēšti rõkandiz iza pǟl: Iza, ānda sīe jag vīļast, mis tulab minnõn.
Ja ta jagiz vīļa nänt vail.
13. Ja mittõ kōgiņ aigõ pierrõ sieda nūorimi pūoga, ammõ kubbõ võttõn, lekš jara kougõl mālõ ja pilliz sǟl entš vīļa jara raiskõs jellõs.
14. Aga ku ta ama voļ jara kultõn, tuļ sūr nǟlga sīezõ mālõ, ja tämmõn īrgiz pūtõ.
15. Ja lǟnd, ta ei īd sīe mā jelanika jūr, ja se kāimiz tǟnda entš nurmõ sigḑi kaitsõm.
16. Ja ta tāž entš maggõ täutõ sǟndõldõks, mis sigad seitõ, aga mitikš iz ānda tämmõn.
17. Aga entš jūr tund ta rõkandiz: Mits pālkarištingt äb ūo min izan, kīendõn leibõ um iļ iļiņ, aga ma lǟb nǟlgast ukkõ.
18. Nūzõn ma lǟb entš iza jūr ja kītõb tämmõn: Iza, ma ūob pattõ tiend touvõ vastõ ja sin vastõ
 Jer. 3, 12. 13;
19. Ja ma äb ūo emiņ vertli, ku sāb sin pūogaks nuttõt; tie min, kui īd entš pālkarovšti.
20. Ja nūzõn, ta lekš entš iza jūr.
Aga ku ta vel voļ kougõn jara, neiz tǟnda täm iza, ja täm sidam īrgiz puoddõ, ja jūokšõn ta akiz tämmõn immõr kaggõl ja āndiz tämmõn sūdõ.
21. Aga pūoga rõkandiz täm pǟl: Iza, ma ūob pattõ tiend touvõ vastõ ja sin vastõ ja ma äb ūo emiņ vertli, ku sāb sin pūogaks nuttõt.
22. Aga iza rõkandiz entš pālkalist pǟl: Tūogid kierdõ amad jõvad ārõnd ja ēḑtigid tǟnda ja āndagid tämmõn sūormõks suormõ ja kengigid jālgad vizzõ.
23. Ja tūogid liebiz vāškiz, tapagid māzõ, ja sīem ja volm, rīemlist.
24. Sīepierast ku se min pūoga voļ kūolõn ja um tegiž jellõ sānd; ta voļ jara kaddõn ja um lieudtõt.
Ja ne īrgist rīemlist vōlda.
25. Aga täm vaņimi pūoga voļ nurms ja tund kuod ležgõl, ta kūliz lōlamist ja dantšimist.
26. Ja jūrõ kutsõn īd sulliz, ta kiziz, mis se voļļi.
27. Se rõkandiz täm pǟl: Sin veļ um tund, ja sin iza um tappõn liebiz vāškiz, sīepierast ku ta um täm tierrõld tāgiž sānd.
28. Ja ta sai kõzizõks ja iz tā sizzõl lǟdõ; aga täm iza, ulzõ tund, pāliz tǟnda.
29. Aga ta rõkandiz vastatõs iza pǟl: Vaņtl, nei jennõ āigastidi ma ūob sinnõn palkõn ja äb ūo äb kunagid iļ sin pandõks astõn, ja minnõn sa äd ūo mittõ kunagid mittõ tika puoigõ andõn, laz ma võig entš sõbradõks rīemli vōlda.
30. Aga ku ni se sin pūoga um tund, kis sin vīļa um pūortõdõks jara sīend, sa täm pierast ūod tappõn baŗtõt vāškiz.
31. Siz ta rõkandiz sīe pǟl: Pūoga, sa ūod ītõluggõ min jūs, ja ama, mis um min um sin.
32. Aga sinnõn lǟks ka jõva mīel jūs ja rīemlizõn vōlda, ku se sin veļ, kis voļ kūolõn um jellõ sānd ja kis voļ kaddõn, um lieudtõt.
16. Pǟkabal.
 Sǟdlõm iļ äbõigiz kuoda pidajiz; iļ rikkõ mie ja joutõm Latsarus
1. Ja ta rõkandiz ka oppijid pǟl: Voļ ikš rikaz mīez, kīen voļ kuoda pidaji, ja iļ sīe sai tämmõn kaibdõt, ku se voļļi täm vīļa jara raiskõn.
2. Ja sieda kutsõn ta rõkandiz täm pǟl: Kui, mis ma kūlõb iļ sin?
Vastat iļ entš kuoda pidamiz; sīepierast ku sa jeddõpēḑin äd või kuoda pidaji vōlda.
3. Aga kuoda pidaji rõkandiz entš jūs: Mis laz ma tiegõ, ku min izand min kädst kuoda pidamiz jara võtab?
Kouvõ ma äb sȭita ja saņtõ minnõn um uid.
4. Ma tīedab, mis ma tieb, ku ma kuoda pidamizõst sāb jara pandõt, laz ne mīnda võtagõd entš kuodiz.
5. Ja kutsõn entš jūr jegaīd entš izand vȭlganika, ta rõkandiz ežmiz pǟl: Mits sa ūod min izandõn vȭlgas?
6. Ja se rõkandiz: Sada pittõ eļļõ.
Aga ta rõkandiz sīe pǟl: Võta entš rāntõ ja māzõ istõn kērat kierdõ vīžkimdõ.
7. Siz ta rõkandiz tuoiz pǟl: Kuijen sa ūod vȭlgas?
Se rõkandiz: Sada vakkõ nizzõ.
Ta kītiz sīen: Võta entš rāntõ ja kērat kādõkskimdõ.
8. Ja izand āndiz kītõkst äbõigiz kuoda pidajizõn, sīepierast ku ta voļ kovalstiz tiend; sīepierast ku sīe māīlma lapst āt entš sugkazam vail muoistlimist äb ku sieldõm lapst.
9. Ka ma kītõb täddõn: tiegid entšõn sõbridi leb äbõigiz mammon, laz ne, ku täddõn pūtõb, tēḑi võtagõd iganiži kuodiži.
 p. 14, 14;
10. Kis um ustatõb ama piškizõs, um ka ustatõb sūrs; ja kis ama piškizõs um äbõigi, um äbõigi ka sūrs.
11. Až siz ni tēg äbõigiz mammon jūs ät ūot ustatõbõd, kis uskub täd käddõ tuodlistõ?
12. Ja až tēg ät, ūot ustatõbõd vond vȭrõs ažas, kis āndab täd käddõ täd entš aža?
13. Mitikš immartiji äb või palkõ kād izandõn, sīepierast ku ta või ītõ gintõb ja tūoista ārmastõb, või pidab ēntšta īd pūol ja tūoista pūolgõb.
Tēg ät võit palkõ Jumalõn ja mammonõn.
14. Aga sieda ammõ kūlist ka farizejõd, kis voļt rā tagan nǟlgalist ja nagrist iļ täm.
15. Ja ta rõkandiz nänt pǟl: Tēg ūot ne, kis īžēntšta õigistõks tiebõd rovz jeds, aga Jumal tūndõb täd sidamḑi; sīepierast ku se, mis rovz vail um iļļi, um Jumal jeds irmzi.
 p. 18, 9—14;
Lr. 7, 10;
16. Pandõkst opatõks ja profetõd ulatõbõd Jāņõ sāņi; sīest āigast sāb evangelium tieutõt iļ Jumal vald, ja jegaikš tikub vegliz tammõ sizzõl;
17. Aga kievamimstiz touvõz ja mā ukkõ lǟbõd, äb ku pandõkst opatõksõst lǟb kaddõm ikš kēratēḑ.
18. Jegaikš, kis entš naizõst lagub ja võtab mū, rikub abjelamist; ja kis miest laggõntõ võtab, rikub abjelamist.
19. Aga voļ ikš rikaz rišting, kis ēḑtiz ēntšta purpurõ ja tõuriz lina āriņiz, jega pǟva vītšli volds.
20. Aga ikš joutõm, nimtõt Latsarus, magiz täm uks jeds mās, täuž šāvidi,
21. Ja kāļiz ēntšta tuoitõ sumarist, mis sadist māzõ rikkõ lōda pǟld.
Aga ka piņid tuļt nūolõm täm šāvidi.
22. Aga sugiz, ku joutõm kūoliz jara ja sai engiļist kandtõt Abraam sillõ.
Ja ka rikaz kūoliz jara ja sai mattõt.
23. Ja ku ta voļ eļs, sūrs vājas, nustiz ta entš sīlmad ja neiz kougõnd Abraamõ ja Latsarusõ täm sils.
24. Ja ta rõkandiz nuttõs: Iza Abraam, vol alastli min vastõ ja kaim Latsarusõ, laz ta entš suorm tutkam kastag vied sizzõl ja jādtõg min kīeldõ, sīpierast ku ma väggõ sāb vājastõt sīes tul palamizõs.
25. Aga Abraam rõkandiz: Pūoga, mǟdl, ku sa entš jõvamt ūod sānd entš iga jelamizõs ja Latsarus neiīž äbjõvamt; aga ni ta sāb lūotantõt, aga sa vājastõt.
26. Ja pǟlõ sieda um vail täd ja mäd sūr vait nustõt, neiku ne, kis täst tākst täd jūr lǟdõ, äb võit, äb ka sǟld mäd jūr tūlda.
27. Aga ta rõkandiz: Siz ma sīnda pālab, iza, laz sa tǟnda kāimõg min iza kuoddõ;
28. Sīepierast ku minnõn āt vīž veļļõ, laz ta nēḑi opatõg, algõ ka ne tulgõd sīezõ vāja kūožõ.
29. Aga Abraam rõkandiz: Näntõn āt Mōzus ja profetõd, laz ne nēḑi kūlõgõd.
30. Nei ta rõkandiz: Äbīţõ, iza Abraam, aga až mingi kūolinist nänt jūr tulks, siz ne parantõkst mīeldõ.
31. Aga Abraam rõkandiz täm pǟl: Až ne äb kūlõt Mōzusõ ja profetidi, siz ne äb pant ka mikšmõks, až mingi kūolinist ilzõ nūzõks.
17. Pǟkabal.
 Iļ tig sizzõl viedastimiz.
Andõks āndamizõst.
Iļ usk ja tīed.
Kim sūrteblist sābõd pūdizõks.
Iļ Jumal vald tulmiz.
1. Aga ta rõkandiz entš oppijid pǟl: Se äb või vōlda, ku tig sizzõl viedastimi äb tul, aga äda sīen, leb kīen ta tulab.
2. Sīen volks parimstiz, ku tämmõn jovtõb kiv käbiņtõks immõr kaggõl ja täm ētaks mierrõ, äb ku, ku ta īd nēšti piškižist viedastõb tig sizzõl.
3. Vōidagid īžēntšta!
Až sin veļ pattõ tieb, ädast tǟnda, ja až ta parantõb mīeldõ, ānda andõks tämmõn.
4. Ja až ta pǟvas seis kõrd pattõ tieb sin vastõ ja seis kõrd sin jūr tulab rõkandõs: Ma parantõb mīeldõ, siz sinnõn um tämmõn andõks āndamõst.
5. Ja apostõld rõkandist Izand pǟl: Višiņt mäd uskõ.
6. Aga Izand rõkandiz: Až täd usk volks kui siņip sīemt ja tēg kītõkst sīe vīgõpūn: Tõmb ēntšta ulzõ jūrist ja pistat ēntšta mierrõ, ja ta kūlõks tēḑi.
7. Aga kis täd vaild, kīen um pālkali, kis kīndab ja kāŗal kǟb, ku ta tulab nurmst, rõkandõb täm pǟl: Li ildīņ istam lōda jūr.
8. Kas ta äb rõkand sīe pǟl: Tie vaļmõks, mis ma laz ȭdõn sīegõ, sida ežžārõn immõr ja immart mīnda, kuņtš ma sīeb ja jūob ja pierrõ sieda ka sa sīed ja jūod.
9. Kas ta tienub pālkalist, ku ta um tiend, mis voļ pandõt?
Äb sugid.
10. Neiīž ka tēg, ku tēg ammõ ūot tiend, mis täddõn um pandõt, kītigid: Mēg ūom äbkȭlbatõbõd pālkalist, mēg ūom tiend, mis mēg voļm vȭlgas tiedõ.
11. Ja sugiz, ku lǟds Jeruzalemõ ta kei ka sidamt lebbõ leb Zamariamā ja Galileamā.
12. Ja ku ta tul īdõ killõ, pūtist vastõ kim sūrteblist mīestõ, kis kougõnd pīlist.
13. Ja ne nustist entš īeld, rõkandõs: Jēzus, Izand, vol alastli mäd vastõ.
14. Ja nǟds, ta rõkandiz nänt pǟl: Ligid, nägţigid ēntšta prīestõrdõn.
Ja sugiz, ku ne jara lǟds sait tierrõks.
15. Aga ikš nēšti, nǟds ku ta um tierrõks sānd, tuļ tāgiž Jumalt ouvõstõs vegiz īelkõks,
16. Ja sadiz sīlmad pǟl täm jālgad jeddõ māzõ, tǟnda tiennõs; ja se voļ Zamariamā mīez.
17. Aga vastatõs Jēzus rõkandiz: Kas kim äb ūot pūdistõks sānd?
Kus āt ne īdõks?
18. Kas mū äb ūo lieudtõt tāgiž kīerõm Jumalõn ouvõ āndam, ku īd se vȭrõmāli?
19. Ja ta rõkandiz sīe pǟl: Nūz ja li, sin usk um sinnõn äbţõn.
20. Aga farizejõd pūolst kizdõt, kuna Jumal vald tuļļi, ta vastatiz näntõn ja rõkandiz: Jumal vald äb tul uldõpēḑin nǟdõb.
21. Äb sā ka rõkandtõt: Vaņtl sīḑ või vaņtl sǟl; sīepierast ku Jumal vald um täd sizal.
22. Aga ta rõkandiz oppijid pǟl: Tulbõd pǟvad, ku tēg tāt īd nēšti Rišting Pūoga pǟvist nǟdõ, ja ät nǟt.
23. Ja ne rõkandõbõd täd pǟl: Vaņtl sīḑ, vaņtl sǟl!
Algid ligid, äb ka ajagid ēntšta sīe tagan.
24. Sīepierast ku nei, kui valkt, mis īd touvõ pūol valktõb, tuoiz touvõ pūol pāistab, nei līb ka Rišting Pūoga entš pǟvan.
25. Aga jedmõl līb tämmõn pǟgiņ kāndatõmõst ja um sāmõst sīest sugkazamst, kui äbkȭlbatõb, jara eitõtõn.
26. Ja nei, kui sugiz Nōa pǟvis, līb ka Rišting Pūoga pǟvis:
27. Ne seit, juoit, võtist naiži, lekšt mielõ, sieda päuvõ sāņi, ku Nōa lekš kirštõ; ja tuļ patud viedpaizimi ja upantiz amad jara.
28. Neiīž, kui sugiz Lōt pǟvis: ne seit, juoit, vostist, mīšt, pistatist, teit jelidi,
29. Aga sīe pǟvan, ku Lōt lekš ulzõ Zodomst, sadiz touvõst tuļ ja zēviļ ja loptiz amad jara.
30. Sieda vīţi līb sīe pǟvan, ku Rišting Pūoga ēntšta nägţõb.
31. Sīe pǟvan, kis līb katuks pǟl ja täm ažad kuodas, algõ astag māzõ nēḑi võtam, ja kis nurms, neiīž algõ kīerõg ēntšta tāgiž.
32. Pidagid mīels Lōt nāista.
33. Až mingi entš jengõ tāb voidõ, kātõb täm, ja kis täm kātõb, sīen īeb ta jellõ.
34. Ma kītõb täddõn: sīe īezõ lībõd kakš īds loval, ikš sāb vastõ võttõt, aga tuoi jettõt.
35. Kakš jovabõd kubs, ikš sāb vastõ võttõt, aga tuoi jettõt.
36. Kakš āt nurms, ikš sāb vastõ võttõt ja tuoi jettõt.
37. Aga vastatõs ne rõkandist täm pǟl: Kus Izand?
Aga ta rõkandiz nänt pǟl: Kus um māita, sīn tulbõd kuotkanõd kubbõ.
18. Pǟkabal.
 Iļ pālamiz.
Farizej ja mūitanika.
Läpšist.
Iļ īd rikaz.
Kristus kāndatimizõst.
Sougdi sāb tierrõks.
1. Aga ta kītiz näntõn sǟdlõm iļ sīe, ku näntõn um ītõluggõ Jumalt pālamõst ja äb ūo väzzõmõst,
 Rom. 12, 12;
2. Rõkandõs: Īds jālgabs voļ kuodkāndaji, kis Jumalt iz kārta ja kis iz uig mitīdst rištingõst.
3. Aga sīes jālgabs voļ ikš lesknai, ja se tuļ täm jūr rõkandõs: Ānda minnõn õigõmt min vijanika vastõ.
4. Ja kōgiņ aigõ ta iz tā; aga pierast ta rõkandiz entš jūs: Algõ ma ka äb Jumalt kārtag, äb ka rištingst uigõg,
5. Leb sīe, ku se lesknai minnõn vajjõ tieb, ma āndab tämmõn õigõmt, algõ ta tund, mīnda perizõks pīkstõg.
6. Aga Izand rõkandiz: Kūligid, mis se äbõigi kuodkāndaji kītõb.
7. Kas siz Jumal äb ānda õigõmt entš ulzõ kuoŗdõtõn, kis pǟvad ja īed täm tagan nutabõd, ja äb lī kāndatli nänt vastõ?
8. Ma kītõb täddõn, ku ta āndab õigõmt näntõn pakand.
9. Aga ta rõkandiz ka mingist pǟl, kis īžentšõst arrist, ku ne āt õigist, ja tuoiži pūolgist, sīe sǟdlõm:
10. Kakš rištingt lekšt pivakuoddõ Jumalt pālam, ikš voļ farizej ja tuoi mūitanika.
11. Farizej pīlõs pāliz īžentš jūs sieda: Jumal, ma tienub sīnda, ku ma äb ūo kui munt rovz, rēvild, äbõigist, abjelamiz rikkijid, äb ka kui se mūitanika.
12. Ma gavvõb kakš kõrd nädiļs, ma āndab kimmõndt amast, mis minnõn um.
13. Aga mūitanika, kougõnd pīlõs, iz tā mittõ entš siļmi touvõ pūol nustõ, aga rabiz vastõ entš rindõ rõkandõs: Jumal, vol min patliz vastõ alastli!
14. Ma kītõb täddõn: se lekš entš kuodai parim õigistõt äb ku se tuoi; sīepierast ku jegaikš, kis ēntšta ilantõb, sāb alantõt, aga kis ēntšta alantõb, sāb ilantõt.
 p. 14, 11;
15. Ne tuoit täm jūr ka piškiži läpši, laz ta näntõn jūrõ pūtõg; aga sieda nǟds oppijid ädastist nēḑi.
16. Aga Jēzus kutsiz nänt jūrõ rõkandõs: Lassigid lapstõn min jūr tūlda ja algid kīeldigid näntõn; sīepierast ku seļļistõn um Jumal vald.
17. Tuodlist ma kītõb täddõn: až mingi Jumal vald äb võta vastõ kui läpš, ta äb sā tämmõ sizzõl.
18. Ja ikš iļim kiziz täm kädst, rõkandõs: Jõva opatiji, mis minnõn um tiemõst, laz ma pierrõg iganiz jelamiz?
19. Aga Jēzus rõkandiz täm pǟl: Mis sa mīnda jõvaks nutad?
Mitikš äb ūo jõva ku īd ikš, Jumal.
20. Sa tīedad pandikši: Ala rik abjelamist, ala tapa, ala saland, ala tapart äbõigistiz, ouvõst entš izzõ ja jemmõ.
21. Aga ta rõkandiz: Sīest amast ma ūob ēntšta voidõn nūoršti pǟvist.
22. Aga sieda kūlõn, rõkandiz Jēzus täm pǟl: Vel ikš pūtõb sinnõn; mī ama jara, mis sinnõn um, ja jag jara sāņtõdõn, ja sinnõn līb varandõks touvis; ja tul minnõn tagan.
23. Aga sieda kūlõs, ta sai väggõ muraglizõks, sīepierast ku ta voļ väggõ rikaz.
24. Aga tǟnda nǟds, Jēzus rõkandiz: Kui lǟlamstiz sābõd ne Jumal valdõ, kīendõn um sūr varandõks.
25. Sīepierast um kievamim kamelõn lǟdõ leb nõggõl sīlma äb ku rikkõn lǟdõ Jumal valdõ.
26. Nei ne, kis sieda kūlist, rõkandist: Kis siz võib sādõ pästõt?
27. Aga ta rõkandiz: Mis rovvõn um äbvõidõb, um Jumalõn võidõb.
28. Siz Petrus rõkandiz: Vaņtl, mēg ūom jettõnd mis mäddõn um ja ūom sinnõn tagan kǟnd.
29. Aga ta rõkandiz nänt pǟl: Tuodlist ma kītõb täddõn: mitikš äb ūo, kis, jettõn kuod või naiz või veļid või vanbist või lapst, Jumal vald pierast,
30. Äb sā setmiņ kõrd tāgiž sīes āigas ja tulbis āigas iganiz jelamiz.
31. Ja võttõn ne kakštuoistõn, ta rõkandiz nänt pǟl: Vaņtl, mēg lǟm mäggõl Jeruzalemõ, ja ama sāb täutõt, mis leb profetõd um kēratõt iļ Rišting Pūoga.
32. Sīepierast ku ta sāb pagand käddõ andtõt ja keļštõt ja laitõt, ja tämmõn sāb pǟlõ siļgdõt.
33. Ja ku ne tǟnda lībõd rabbõnd ja pieksõnd, ne tapabõd täm māzõ ja kuolmandõmõn pǟvan ta nūzõb ilzõ.
34. Ja ne ist sāt sīest mittõ midagid aru, ja se rõk voļ nänt jedst salatõt, ja ne ist sāt aru sīest, mis voļ kitõt.
35. Aga sugiz, ku ta Jeriko ležgõl voļ, ku ikš sougdi istiz riek aigas saņtõs.
36. Ku ta kūliz rovšti piddiz lǟm, kūldiz ta tagan, mis se voļļi.
37. Nei ne tieutist tämmõn, ku Jēzus Natsaretst lēji piddiz.
38. Ja ta ōriz rõkandõs: Jēzus, Dāvid pūoga, vol alastli min vastõ!
39. Ja ne, kis jeds lekšt, ädastist tǟnda, laz ta volgõ vāgiž; aga ta nutiz vel pǟgiņ emiņ: Dāvid pūoga, vol alastli min vastõ!
40. Siz paikõl īend, paņ Jēzus täm entš jūr tūom; aga ku ne täm voļt tūond, ta kiziz sīe kädst:
41. Mis sa tād, laz ma sinnõn tieg?
Nei ta rõkandiz: Izand, laz ma nǟg!
42. Ja Jēzus rõkandiz täm pǟl: Sā nējizõks, sin usk um sīnda pästõn.
43. Ja ildīņ ta sai nējizõks ja kei tämmõn tagan, Jumalt ouvõstõs; ja amad rovz, kis sieda neist, āndist kītõkst Jumalõn.
19. Pǟkabal.
 Tsakkeus.
Sǟdlõm iļ andtõt rā pūndad.
Jēzus ratstab Jeruzalemõ sizzõl, itkub ja tieutõb täm tulbist pūoštõ.
Tempõl pūdistimi.
1. Ja Jeriko tund, ta lekš sǟld lebbõ.
2. Ja vaņtl, voļ ikš mīez, nim pierrõ nuttõt Tsakkeus, ja ta voļ mūitanikad iļim ja voļ rikaz.
3. Ja ta tāž Jēzusõ nǟdõ, mingi ta um, ja iz või rov pūolst, sīepierast ku ta voļ kazamst piški.
4. Ja jeddõ jūokšõn ta astiz īdõ mõtsa vīgõpūzõ, laz tǟnda nǟg, sīepierast ku tämmõn voļ sǟld piddiz lēmõst.
5. Ja ku ta sai sīezõ kūožõ, rõkandiz Jēzus, ilzõ vaņtlõs, täm pǟl: Tsakkeus, asta ruoikõs māzõ, sīepierast ku minnõn um tämpõ sin kuoddõ īemõst.
6. Ja ta astiz ruoikõs māzõ ja võtiz tǟnda rīemkõks vastõ.
7. Ja sieda nǟds eit amad nukkõrdõks, rõkandõs, ku ta voļļi patliz mie jūr lǟnd sizzõl.
8. Aga īend pīlõm, rõkandiz Tsakkeus Izand pǟl: Vaņtl, Izand, ma āndab pūol entš vīļast joutõmdõn, ja až ma mingizõn ūob iļļõ tiend, ma āndab nēļa kȭrdiņ tāgiž.
9. Nei Jēzus rõkandiz täm pǟl: Tämpõ sīe kuodan um pästami tund, sīepierast ku ka ta um Abraam pūoga.
10. Sīepierast ku Rišting Pūoga um tund votšõm ja pästam, mis um jara kaddõn.
 p. 5, 32;
11. Ja ku ne sieda kūlist, kītiz ta sīe jūr vel sǟdlõm, leb sīe, ku ta voļ Jeruzalem ležgõl ja ne mõtlist, ku Jumal vald pakand ēntšta nägţõb.
12. Siz ta rõkandiz: Ikš rišting, iļist kȭrdast, lekš kougizõ mālõ entšõn vald sām ja tāgiž tulm.
13. Ja kutsõn entš kim pālkalist, ta āndiz näntõn kim pundõ ja rõkandiz nänt pǟl: Kōpikšigid, kuņtš ma tulab tāgiž.
14. Aga täm jelanikad gintist tǟnda ja kāimist tämmõn tagan tieut rõkandõs: Mēg äb tām, ku se iļ mäd vāļikšõb.
15. Ja sugiz, ku ta vald sānd ja tāgiž tund, paņ kutsõm entš pālkalist, kīend käddõ ta rā voļ andõn, laz sāg tieudõ, mis jegaikš voļ kōpikšõn.
16. Aga ežmi tuļ rõkandõs: Izand, sin pūnda um kim pundõ jūrõ peļļõn.
17. Ja ta rõkandiz sīe pǟl: Jõvist, sa jõva pālkali, sīepierast ku sa ama piškiz jūs ūod vond ustatõb, volgõ sinnõn võimi iļ kim jālgabõ.
18. Ja tuoi tuļ rõkandõs: Izand, sin pūnda um vīž pundõ tūond.
19. Nei ta rõkandiz ka sīe pǟl: Ja sa līd iļ vīž jālgabõ.
20. Ja ikš mū tuļ rõkandõs: Izand, vaņtl, sin pūnda, mis ma igārõn sizal ūob piddõn;
21. Sīepierast ku ma kārtiz sinstõ, ku sa ūod viza mīez; sa võtad, mis sa äd ūo pand, ja nītõd, mis sa äd ūo killõn.
22. Ta rõkandiz sīe pǟl: Sin sūst ma kāndab kuodõ iļ sin, tigli pālkali; sa tīedist, ku ma ūob viza rišting, kis võtab, mis ma äb ūo pand, ja kis nītõb, mis ma äb ūo killõn;
23. Ja mikšpierast siz sa min rā äd ūo andõn vaidimizõ?
Ja ma, tund, volks täm kazzõks tāgiž kizzõn.
24. Ja nänt pǟl, kis jūs pīlist, ta rõkandiz: Võtagid täm kädst pūnda ja āndagid sīe käddõ, kīen ne kim pundõ āt.
25. — Ja ne rõkandist täm pǟl: Izand, tämmõn āt kim pundõ.  —
26. Ma kītõb täddõn, ku jegaīdõn, kīen um, sāb andtõt, aga kīen äb ūo, sīe kädst sāb ka se võttõt, mis tämmõn um.
 p. 8, 18;
27. Siz nänt min vijanikad, kis ist tāt, ku ma kui kēņig iļ nänt vāļikšõb, tūogid tǟn ja tapagid nänt māzõ min sīlmad jeds.
28. Ja ku ta sieda voļ rõkandõn, matkiz ta jeddõpēḑin, lǟds Jeruzalemõ,
29. Ja sugiz, ku ta Betfage ja Betania ležgõl voļ, sīe mäg jūs, mis sāb nimtõt Eļmägkõks, ku ta kāimiz kakš entš oppijist,
30. Rõkandõs: Ligid killõ, mis täd jeds um; sīn sizzõl lǟnd, tēg līedat vizzõ sidtõt vārza, kīen pǟl mitikš mittõkunagid äb ūo istõn, ja vāldiņ tiend, tūogid täm tǟn.
31. Ja až täd kädst mingi kizub, mikšpierast tēg sīe vāldiņ tiet, kītigid nei: Izandõn um tǟnda vajag.
32. Ja kaimdõt lekšt ja līedist, kui ta näntõn voļ kītõn.
33. Aga ku ne vārza vāldiņ pästist, rõkandist täm izandõd nänt pǟl: Mikšpierast tēg pästat vārza vāldiņ?
34. Nei ne kītist, ku nänt Izandõn tǟnda um vajag.
35. Ja ne tuoit sīe Jēzus jūr ja pand vārzan pǟl entš ārõnd, ne paņt Jēzus sīe pǟl istam.
36. Aga ku ta matkiz, lagtist ne entš ārõnd riek pǟl.
37. Ja ku ta juba voļ ležgõl, kus Eļmäg pǟld sāb māzõ astõt, īrgiz ama oppijid bara vegiz īelkõks rīemlistiz Jumalt kītõ amad imtīed pierast, mis ne voļt nǟnt,
38. Rõkandõs: Kītõt volgõ se kēņig, kis tulab Izand nims, arm touvõs ja ouv iļižis.
39. Ja barast rõkandist farizejist mingist täm pǟl: Opatiji, ädast entš oppijidi.
40. Aga vastatõs ta rõkandiz: Ma kītõb täddõn: až ne pīlõbõd vāgiž, siz kivid räukõbõd.
41. Ja ku ta ležgõl sai ja neiz jālgabõ, ta itkiz iļ täm,
 2 Kēņ. 8, 11;
42. Rõkandõs: Koks sa ka tieudõn sīes entšõs āigal, mis sinnõn armõks lǟks!
Aga ni se um salatõt sin sīlmad jedst.
43. Sīepierast ku tulbõd pǟvad, ku sin vijanikad kaņšt sin immõr tiebõd ja sin immõr klõkšõbõd ja sīnda amši vājastõbõd;
44. Ja pūoštõbõd sīnda ja sin läpši sins ja äb jetat kiv kiv pǟlõ sins, sīepierast ku sa äd ūo tǟdõl pand entš lebbõ kāļimiz aigõ.
45. Ja sizzõl lǟnd pivakuoddõ ta īrgiz nänt ulzõ ajjõ, kis kōpikšist,
46. Nänt pǟl rõkandõs: Um kēratõt: »Min kuoda um pālandõks kuoda», aga tēg ūot sīe tiend rēviļd oukõks.
 Ez. 56, 7;
47. Ja ta opatiz pivakuodas jega pǟva, aga iļļist prīestõrd ja kēratundijid ja rov iļimõd votšist tǟnda māzõ tappõ
48. Ja ist līedat, kui sieda laz tiegõd, sīepierast ku amad rovz, kis kūlist, voļt täm pūol.
20. Pǟkabal.
 Kristus opatõks iļ entš ja täm amat; sǟdlõm iļ vīnõmäg mātīelist; iļ pǟrā; iļ ilznūzimiz kūolinist; kīen Pūoga um Kristus.
1. Ja sugiz īd pǟvan, ku ta opatiz rovšti pivakuodas ja evangeliumõ tieutiz, ku iļļist prīestõrd ja kēratundijid kubs vaņimõdõks tämmõn jūrõ astist
2. Ja kītist, täm pǟl rõkandõs: Kīt mäddõn, mis võimizõs sa sieda tied ja kis se um seļļi, kis sin sīe võimiz um andõn?
3. Aga vastatõs ta rõkandiz nänt pǟl: Ma kizub ka täd kädst īd sõna; kītigid minnõn:
4. Jāņ rištimi, kas se voļ touvõst või rovšti?
5. Nei ne nõvtist, entš vail rõkandõs: Až mēg kītõm: Touvõst, ta kītõb: Mikš tēg ät ūot tämmõn uskõnd?
6. Aga až mēg kītõm: Rovšti, siz amad rovz mēḑi viskõbõd kividõks māzõ, sīepierast ku ne āt julgist sīe pǟl, ku Jāņ um vond profet.
7. Ja ne vastatist, ku äb tīedajid, kust ta voļļi.
8. Ja Jēzus rõkandiz nänt pǟl: Siz ma ka äb kīt täddõn, mis võimizõs ma sieda tieb.
9. Aga ta īrgiz rõkandõ rov pǟl leb seļļiz sǟdlõm: Ikš rišting pistatiz vīnõmäggõ ja āndiz täm mātīelist käddõ ja voļ kōgiņ aigõ kuondõ jara.
10. Ja ku voļ āiga, ta kāimiz pālkaliz mātīelist jūr, laz ne āndagõd tämmõn vīnõmäg vīļakazzõst; aga mātīelist pieksist tända ja kāimist tijald jara.
11. Ja ta kāimiz vel tuoiz pālkaliz; aga ka tǟnda ne pīkstist ja keļštõnd ne kāimist täm tijald jara.
12. Ja ta kāimiz vel kuolmõnt; aga ka tǟnda šāvõnd, ne ētist täm ulzõ.
13. Siz vīnõmäg izand rõkandiz: Mis laz ma tiegõ?
Ma kāimõb entš ārmastõt pūoga, kas ne äb uigõt tǟnda nǟds?
14. Aga tǟnda nǟds, nõvtist mātīelist entš vail, rõkandõs: Se um se pierriji, tapam täm māzõ, laz pierandõks sāgõ mäddõn.
15. Ja ne ētist täm vīnõmäggõld ulzõ ja tapist täm māzõ.
Mis siz ni vīnõmäg izand näntkõks tieb?
16. Ta tulab ja loptab ne mātīelist jara ja āndab vīnõmäg muntõn.
Aga sieda kūlõnd ne kītist: Algõ se suggõg.
17. Aga ta, nänt pǟl vaņtlõs, rõkandiz: Mis se siz um, mis um kēratõt: »Se kiv, mis jel tējid kui äbkȭlbatõb jara ētist, um sānd nūrka kivvõks»;
18. Jegaikš, kis sīe kiv pǟl sadab, lǟb loššõks, ja kīen pǟl se sadab, täm se tieb puruks.
19. Ja kēratundijid ja iļļist prīestõrd votšist tämmõn kädud jūrõ pānda sīes entšõs stuņds aga kārtist rovšti; sīepierast ku ne sait aru, ku ta sīe sǟdlõm nänt pǟl voļ kītõn.
20. Ja vegtõs täm tagan, ne kāimist seļļiži, kīendõn voļ ēntšta õigistõks panmõst, laz ne tǟnda rõks akkõgõd, laz võigõd tǟnda iļļõ andõ vāļikš ja māvāļikšijiz võimiz käddõ.
21. Ja ne kizist täm, kädst, rõkandõs: Opatiji, mēg tīedam, ku sa õigistiz rõkandõd ja opatõd ja äd pan palgõ mikšmõks, aga sa opatõd Jumal riekkõ tuod pierrõ.
22. Kas mäddõn um luba kēzarõn pǟrādõ andõ või äb?
23. Aga nänt tigliži mõtkidi aru sāds ta rõkandiz nänt pǟl:
24. Nägţigid minnõn īd denarion rā kabal; kīen bīlda ja pēļikēra um sīe pǟl?
Ne kītist: Kēzar.
25. Nei ta rõkandiz nänt pǟl: Siz ni āndagid kēzarõn, mis kēzarõn um, ja Jumalõn, mis Jumalõn um.
26. Ja ne ist võit tǟnda rov jeds mitīd sõna jūs akkõ ja imlõs iļ täm vastatõks ne eit vāgiž.
27. Aga siz zadukejist mingist, kis rõkandist vastõ, ku ilznūzimist äb voļļi, tuļt ja kizist täm kädst,
28. Rõkandõs: Opatiji, Mōzus um kēratõn mäddõn: »Až mingizõn kūolõb veļ, kīen um nai, ja ta voļ ilm lapsta, laz veļ võtag täm naiz ja virgtõg entš veļļõn sīemtõ.
29. Siz ni voļt seis veļļõ.
Ja ežmi võttõn nāista, kūoliz jara ilm lapsta.
30. Nei tuoi võtiz sīe naiz,
31. Ja siz kuolmõz ja neiīž amad ne seis, ja kūolist jara ja ist jetat läpši tagan.
32. Perizõks kūoliz ka nai jara.
33. Kīen siz ni nēšti līb ilznūzimizõs se nai naizõks?
34. Ja Jēzus rõkandiz nänt pǟl: Sīe māīlma lapst võtabõd naiži ja lǟbõd mielõ.
35. Aga kis vertlist lībõd sādõ tūoista māilmõ ja ilznūzimist kūolinist, äb ne naiži võtat äb ka mielõ lǟt.
36. Sīepierast ne äb võit ka kūolõ, ku ne āt engõldõks ītist ja āt Jumal lapst, volds ilznūzimiz lapst.
37. Aga ku kūolõnd sābõd virgtõt, sieda um ka Mōzus nägţõn pȭzõ jūs, ku ta Izandt nutab Abraam Jumalõks ja Izaak Jumalõks ja Jākob Jumalõks.
38. Aga Jumal äb ūo kūolõnd, aga jelzist Jumal, sīepierast ku amad tämmõn jelabõd.
39. Aga kēratundijist rõkandist mingist vastatõs: Opatiji, sa ūod õigistiz rõkandõn.
40. Sīepierast ne ist tuoḑõt ka mittõ midagid täm kädst kizzõ.
41. Aga ta rõkandiz nänt pǟl: Kui siz sāb kītõt, ku Kristus voļļi Dāvid pūoga?
42. Aga se īž Dāvid rõkandõb loulrāntõs: »Izand rõkandiz min Izand pǟl: Ista min jõvvõl käddõl,
43. Kuņtš ma sin vastukstnikad sāb panm sin jālgad alizõks.»
44. Siz ni Dāvid nutab tǟnda Izandõks; ja kui siz ta um täm pūoga?
45. Aga ama rovvõn kūlõs ta rõkandiz entš oppijid pǟl:
46. Vōidagid ēntšta kēratundijist, kis pitkis āriņis tābõd kǟdõ ja ārmastõbõd sādõ tēriņtõt tȭrgõd pǟl ja ežmiži rajḑi zinagogis ja ežmiži kūožidi lōda jūs,
47. Kis lesknaist kuodad jara sīebõd ja õigistõbõd ēntšta pitkald pallõs; ne sābõd ama lǟlam kuodštimiz.
21. Pǟkabal.
 Lesknaiz andõst.
Jeruzalem pūoštõ lēmizõst.
Māīlma lopandõksõst.
1. Aga ilzõ vaņtlõn ta neiz, kui rikkõd ētist entš andõd varandõksvār sizzõl.
2. Ta neiz ka, ku ikš joutõm lesknai kakš pīentist rā kabalt sizzõl ētiz.
3. Ja ta rõkandiz: Tuodlist ma kītõb täddõn, ku se joutõm lesknai um iļ amad ama emiņ sizzõl eitõn.
4. Sīepierast ku ne amad āt entš iļīend varandõksõst andõd jūr eitõnd, aga ta um entš joutõm pūolst ama tuoit, mis tämmõn voļ sizzõl eitõn.
5. Ja mingistõn, kis iļ pivakuoda rõkandist, ku ta voļļi knaššõd kividõks ja andõdõks puskantõt, ta kītiz:
6. Tulbõd pǟvad, ku sīest, mis tēg nǟt, äb īe kiv kiv pǟlõ, mis äb sā jara murdtõt.
7. Aga ne kizist täm kädst, rõkandõs: Opatiji, kuna siz se līb, ja mis um se imtēḑ, ku sīen līb suggõmõst?
8. Aga ta rõkandiz: Vaņtligid, ku tēg ät jeksõt, sīepierast ku pǟgiņd tulbõd min nims rõkandõs: Ma ūob se, ja āiga um ležgõl.
Algid ligid näntõn tagan.
9. Ja ku tēg kūlõt iļ suodad ja vastõ nūzimist, algid ädagigid, sīepierast ku sīen um volmõst jedmõl, aga tutkam äb ūo ildīņ.
10. Siz ta rõkandiz nänt pǟl: Rov nūzõb rov vastõ ja vald vald vastõ.
11. Lībõd ka veggist mā veržimist ja pāikiņ tebud ja nǟlgad, lībõd ka irmzist ažad ja touvõst sūrd imtǟdõd.
12. Aga jedmõl sieda ammõ ne panbõd entš kädud täddõn jūr ja vājastõbõd tēḑi, jara andõs zinagogõdõn ja vizakuodadõn, tēḑi vīds kēņigõd ja vāļikšijid jeddõ min nim pierast.
13. Se tulab täddõn tapartõksõks.
14. Pangid siz ni entš sidamiz, ku tēg ät murtõt jeddõpēḑin iļ vastatimiz,
15. Sīepierast ku ma täddõn āndab sū ja kovalõz, missõn äb sȭita vastõ pīlõ mitikš nēšti, kis täd vastõ lībõd.
16. Aga tēg sāt ka jara andtõt leb vanbist ja veļid ja sugud ja sõbrad; ja mūḑi ne tapabõd täd vaild māzõ.
17. Ja amšti tēg sāt gintõt min nim pierast.
18. Ja mittõ ibuksõn täd pǟ pǟld äb lī kaddõm lēmist.
19. Leb täd kāndatõm tēg vizantõt entš jēngidi.
 2 Āgr. 15, 7;
20. Aga ku tēg nǟt, ku Jeruzalem um suodavägst immõr võttõt, siz tīedagid, ku täm ukkõ lēmi um ležgõl.
21. Siz ne, kis āt Jūdeamāl, laz urgõgõd mägiz, ja kis täm sizal āt, lǟgõd ulzõ, ja kis ullõpēḑin āt, algõd lǟgõd tämmõ sizzõl.
22. Sīepierast ku ne āt käddõ maksamiz pǟvad, ku ama sāb täutõt, mis um kēratõt.
23. Äda näntõn, kis āt lǟlamõd jālgad pǟl, ja näntõn, kis imtõbõd nēši pǟvis, sīepierast ku līb sūr äda mā pǟl ja kõza iļ sīe rov.
24. Ja ne sadabõd leb mȭk tiera, ja ne sābõd vizzõ vīdõt amad pagand vail, ja Jeruzalem sāb leb pagand jara temptõt, kuņtš pagand āigad lībõd täutõt.
 Rom. 11, 25;
25. Ja pǟvas ja kūs ja touvõ tēḑis lībõd imtǟdõd ja mā pǟl līb rovvõn irm, ku mierud ja vied õvad ullõbõd.
26. Ja rovz sābõd jara loptõt leb irm sīe vodlimiz pierast, mis tulab māilmõ, sīepierast ku touvõd viššõmd likkõbõd.
27. Ja siz ne nǟbõd Rišting Puoigõ tulm pīlas joudkõks ja sūr ouvkõks.
28. Aga ku se ama īrgõb suggõ, siz vaņtligid ilzõ ja nustagit entš pǟd ilzõ, leb sīe, ku täd pästami um ležgõl.
29. Ja ta kītiz näntõn īd sǟdlõm: Vaņtligid vīgõpū pǟl ja amad pūd pǟl!
30. Ku ne juba sābõd lēḑi, tēg nänt pǟl vaņtlõs tīedat, ku sõv um juba ležgõl.
31. Nei ka tēg, ku tēg sieda ammõ nǟt suggõm, tīedat, ku Jumal vald um ležgõl.
32. Tuodlist ma kītõb täddõn, ku se sugkazam äb lop, kuņtš ama sugub.
33. Touvõz ja mā lǟbõd ukkõ, aga min sõnad äb lǟt ukkõ.
34. Aga vōidagid ēntšta, algõ täd sidamd sāgõd lǟlamdõks tiedõt sūr sīemizõks ja sūr jūomizõks ja murtimizõks iļ tuoit, ja algõ se pǟva äkist täd pǟl tulgõ.
35. Sīepierast ku se kui lamatõks tulab iļ amad, kis ama mā pǟl jelabõd.
36. Aga volgid virgs, ītõluggõ pallõs, laz tēg sāgõd vertlistõks pidtõt ama sīe jedst, mis sugub, jara urgõ ja võigõd pīlõ Rišting Pūoga pālga jeds.
37. Aga iļ pǟvad ta voļ pivakuodas opatõs, iļ īed ta lekš ulzõ ja ei sīe mäg pǟl, mis sāb nimtõt Eļmägkõks.
38. Ja amad rovz tuļt varald täm jūr, pivakuodas tǟnda kūlõm.
22. Pǟkabal.
 Jūdas jara āndami.
Passa ūonõz ja sūrd õdõgist.
Oppijid tikkimi ouv tagan.
Kristus kāndatimi taras ja Kaifas jeds.
Petrus kīeldimi.
1. Aga äbapandtõt lēbad pivad, mis passa pivadõks sābõd nimtõt, voļt ležgõl.
2. Ja iļļist prīestõrd ja kēratundijid votšist, kui täm māzõ tappõ, sīepierast ku ne kārtist rovšti.
3. Aga sātan lekš sizzõl Jūdasõ, nimtõt Iskariot, kis voļ nänt kādtuoistõn lugst.
4. Ja ta lekš ja rõkandiz kubbõ iļļist prīestõrdõks ja suoda pēļistõks, kui ta tǟnda näntõn jara āndab.
5. Ja ne sait rīemlistõks ja tõitist tämmõn rādõ andõ.
6. Ja ta tõitiz ja votšiz parast aigõ tǟnda jara āndam näntõn ilm märrõ.
7. Aga tuļ äbapandtõt lēbad pǟva, ku voļ oppõrtõmõst passa ūonõst.
8. Ja ta kāimiz Petrusõ ja Jāņõ, rõkandõs: Ligid, vaļmõstigid mäddõn passa ūonõ, laz sīegõm.
9. Ne rõkandist täm pǟl: Kus sa tād, laz mēg vaļmõstõgõm?
10. Ja ta rõkandiz nänt pǟl: Vaņtl, ku tēg jālgabõ sizzõl lǟt, pūtõb täddõn vastõ rišting, kis vied rīstõ kāndab; ligid sīen tagan sīezõ kuoddõ, kus ta sizzõl läb,
11. Ja rõkandigid sīe kuoda izand pǟl: Opatiji kītõb sinnõn: Kus um vȭrbõdtuba, kus ma passa ūonõ sīeb kubs entš oppijidõks?
12. Ja ta nägţõb täddõn sūr, kõrdõl pandõt iļiztuba; sǟl vaļmõstigid.
13. Aga lǟnd, ne līedist, kui ta näntõn voļ kītõn, ja ne vaļmõstist passa ūonõ.
14. Ja ku se stuņd tuļ, siz ta istiz lōda jūr ja apostõld täm īņi.
15. Ja ta rõkandiz nänt pǟl: Ma ūob igabõs igabõn tädkõks kubs sīedõ passa ūonõ, jedmõl kui ma kāndatõb.
16. Sīepierast ma kītõb täddõn, ku ma tǟnda emiņ äb sīe, kuņtš ta sāb täutõt Jumal valds.
17. Ja võttõn bikar, ta tiennõs rõkandiz: Võtagid sīe ja jaggigid entš vail.
18. Sīepierast ma kītõb täddõn, ku sīest āigast ma äb jūo emiņ vīnõpū vīļakazzõst, kuņtš Jumal vald līb tund.
19. Ja võttõn lēba, ta tiennõs mūrdiz ja āndiz näntõn rõkandõs: Se um min leja, mis täd jedst sāb andtõt.
Sieda tiegid mīnda mǟdlõs.
20. Neiīž ka bikar, pierrõ ȭdõgiži, rõkandõs: Se bikar um ūž testament min viers, mis täd jedst um valtõt.
21. Sīegid vaņtl, min jara āndajiz kež um minkõks kubs lōda jūs.
22. Rišting Pūoga kil lǟb, kui um pandõt; sīegid äda sīe rištingõn, leb kīen ta sāb jara andtõt.
23. Ja ne īrgist nõvtõ entš vail, kis kil nänt vail se voļļi, kis sieda piḑim tiem?
24. Ja sugiz ka sõnšlimi nänt vail, kis nēšti piḑim sūrim volm.
25. Aga ta rõkandiz nänt pǟl: Pagand kēņigõd vāļikšõbõd iļ nänt, ja kīendõn um võimi iļ nänt, ne sābõd jõvamtējidõks nuttõt.
26. Aga tēg nei äb; aga sūrimi täd vail volgõ kui nūorimi ja iļim kui se, kis palkõb.
27. Sīepierast kis um sūrim, se kis lōda jūs istab, või se kis palkõb?
Kas äb se, kis lōda jūs istab?
Aga ma ūob täd vail kui se, kis palkõb.
28. Aga tēg ūot ne, kis ūot pīldzist vond minkõks kubs min kērtamizõs.
29. Ja ma tarmõb täddõn neiīž, kui Iza minnõn um vald tarmõn,
30. Laz tēg sīegõd ja jūogõd min lōda jūs min valds ja istagõd ouvrajd pǟl, kuodõ kandõs iļ Izrael kakštuoistõn sugkazamt.
31. Sīmon, Sīmon, vaņtl, sātan votšub tēḑi sõgļõ kui nizzidi;
32. Aga ma ūob iļ sin pallõn, algõ sin usk loppõg.
Ja ku sa ikškõrd līd tāgiž kīerõn, siz višiņt entš veļidi.
 Jāņ 17, 11. 15. 20;
33. Nei ta rõkandiz täm pǟl: Izand, sin īņi ma ūob vaļmõz lǟdõ vizakuoddõ ja kūolõmõ.
34. Aga ta rõkandiz: Ma kītõb sinnõn, Petrus: kik äb kīrgast tämpõ jedmõl, kuņtš sa kuolm kõrd äd lī kīeldõn, ku minda äd tund.
35. Ja ta rõkandiz nänt pǟl: Ku ma ūob tēḑi kaimõn ilm pungõ ja pounõ ja kengmidi, kas täddõn midagid um pūtõn?
Aga ne kītist: Mittõ midagid.
36. Nei ta rõkandiz nänt pǟl: Aga ni, kīen um pūnga, võtag täm, neiīž ka pōna; ja kīen äb ūo, mīgõ jara entš ārõnd ja vostag mȭk.
37. Sīepierast ma kītõb täddõn, ku min jūs um sīen täutõtõn sāmõst, mis um kēratõt: »Ta um tigtējid jūr lugdõt.
»Sīepierast ka se, iļ min, um täutõt.
38. Nei ne rõkandist: Izand, vaņtl, täs āt kakš mȭkõ.
Aga ta rõkandiz nänt pǟl: Um killõld.
39. Ja ulzõ lǟnd, ta lekš, irdõks pierrõ, Eļmäggõl; ja ka oppijid lekšt tämmõn tagan.
40. Aga sānd sīezõ kūožõ, ta rõkandiz nänt pǟl: Pālagid Jumalt, algõ tēg tulgõd kērtamiz sizzõl.
41. Ja ta lagiz nēšti jara nei kōgaz, kui kivkõks võib viskõ, ja pāliz Jumalt puollindžil lommõn,
42. Rõkandõs: Iza, až sa tād, võta sīe bikar min pǟld; sīegid äb min, aga sin tāmi suggõg.
43. Aga ikš engõl touvõst nägţiz ēntšta tämmõn, tǟnda višiņtõs.
44. Ja kūolimizõks võikslõs ta vel kīebimstiz pāliz Jumalt, ja sugiz, ku täm ig, kui vier tīlkad, sadiz mā pǟl.
45. Ja Jumal pālamizõst ilzõ nūzõn, tund oppijid jūr ta līediz nänt murstõ maggõm.
46. Ja ta rõkandiz nänt pǟl: Mis tēg maggõt?
Nūzigid, pālagid Jumalt, algõ tēg tulgõd kērtamiz sizzõl.
47. Kuņtš ta vel rõkandiz, vaņtl, rov bara ja se nei nuttõt Jūdas, ikš nēšti kādtuoistinist, lekš näntõn jeds ja tund Jēzus ležgõl, ta āndiz tämmõn sūdõ.
48. Siz Jēzus rõkandiz täm pǟl: Jūdas, kas sūdõ andõs sa āndad jara Rišting Pūoga?
49. Aga ne, kis täm immõr voļt, nǟds, mis võiž suggõ, rõkandist: Izand, kas mäddõn um mȭkõks sieggõ raḑlõmõst?
50. Ja ikš nēšti raḑliz iļiz prīestõr sulizõn ja raḑliz jara täm jõva kūora.
51. Aga vastatõs rõkandiz Jēzus: Āndagid ka sīen suggõ.
Ja pūtõn kūoran jūr, ta tei täm tierrõks.
52. Ja Jēzus rõkandiz iļļist prīestõrd ja pivakuoda pēļist ja vaņimõd pǟl, kis tämmõn pǟlõ tuļt: Tēg ūot ulzõ tund neme vastõ uņtapajt mȭkõdõks ja dālbadõks.
53. Ma ūob vond jega pǟva täd vail pivakuodas, ja tēg ät ūot minnõn kädud jūrõ pand; aga se um täd stuņd ja pimdõm võimi.
54. Ja täm vizzõ võttõnd ne vīšt täm sizzõl iļiz prīestõr kuoddõ; ja Petrus lekš kougõnd tagan.
55. Aga ku ne kārand sidamõl voļt tul tiend ja kubs māzõ istõnd, istiz Petrus nänt sieggõ māzõ.
56. Nei ikš nai-pālkali neiz tǟnda tul sieldõms istam ja tunšlõs rõkandiz täm pǟl: Ka se voļ täm īņi.
57. Aga ta kīeldiz rõkandõs: Nai, ma äb tund tǟnda.
58. Ja lītiz irg pierrõ rõkandiz ikš mū, tǟnda nǟds: Sa ka ūod nänt siegast.
Aga Petrus rõkandiz: Rišting, ma äb ūo.
59. Ja immõr stuņd aigõ pierrõ sieda, vizantiz sieda ikš mū, rõkandõs: Tuodlist, ka se um vond täm īņi, sīepierast ku ka ta um Galileamā mīez.
60. Aga Petrus rõkandiz: Rišting, ma äb sā aru, mis sa rõkandõd.
Ja ildīņ, kuņtš ta vel rõkandiz, kīrgastiz kik.
61. Ja ēntšta immõr kīerõn, vaņtliz Izand Petrus pǟl, ja Petrusõn rabagiz mīelõ Izand sõna, kui ta täm pǟl voļ rõkandõn: Jedmõl kui kik kīrgastõb, sa kīeldõd mīnda tämpõ kuolm kõrd jara.
62. Ja Petrus lekš ulzõ ja itkiz kibḑistiz.
63. Aga mied, kis Jēzusõ vizas pidist, kēļštist tǟnda pieksõs.
64. Ja ne lagtist täm sīlmad vizzõ ja kizist rõkandõs: Kīt, kui profet, kis sinnõn rabiz?
65. Ja pǟgiņ mūdõ ne rõkandist täm pǟl, suoimõs.
66. Ja ku sugiz pǟva, tuļt kubbõ rov vaņimõd ja iļļist prīestõrd ja kēratundijid ja vīšt täm entš nõvkuod jeddõ,
67. Rõkandõs: Až sa ūod Kristus, siz kīt sīe mäddõn.
Aga ta rõkandiz nänt pǟl: Až ma täddõn kītõb, tēg ät uskõt,
68. Ja až ma kizub, siz tēg ät vastatõt.
69. Aga sīest āigast Rišting Pūoga istab Jumal joud jõval pūol.
70. Siz ne amad rõkandist: Kas siz sa ūod Jumal Pūoga?
Ta rõkandiz nänt pǟl: Tēg īž kītõt, ku ma se ūob.
71. Nei ne rõkandist: Mis tapartõkst mäddõn vel um vajag?
Sīepierast ku mēg īž ūom kūlõnd sīe täm sūst.
23. Pǟkabal.
 Kui Kristus um kāndatõn, kūolõn ja kui oudõ pandõt.
1. Ja ama nänt bara nūziz ja vīž täm Pilatus jeddõ.
2. Ja ne īrgist tǟnda sītlõ rõkandõs: Mēg ūom lieudõnd, ku ta rov jara kīerõb ja kīeldõb kēzarõn maksõ andõ ja kītõb, ku ta voļļi Kristus, se kēņig.
3. Nei Pilatus kiziz täm kädst, rõkandõs: Kas sa ūod jūdõd kēņig?
Aga vastatõs ta rõkandiz täm pǟl: Neiku sa kītõd.
4. Pilatus rõkandiz iļļist prīestõrd ja rov pǟl: Ma äb līeda mittõ mingist sīdõ sīe rišting jūs.
5. Aga ne ajist tämmõn pǟlõ rõkandõs, ku ta uktaji ilzõ rov, opatõs ama Jūdeamā kouţi, irgõs Galileamāld sieda sāņi.
6. Sieda kūlõn Pilatus kiziz: Kas se rišting um Galileamā mīez?
7. Ja sānd kūltõ, ku ta um Herodes võimiz ald, ta kāimiz täm Herodes jūr, kis ka nēši pǟvis voļ Jeruzalems.
8. Jēzusõ nǟds sai Herodes väggõ rīemlizõks, sīepierast ku ta juba amu voļ tānd tǟnda nǟdõ, leb sīe, mis ta iļ täm voļ kūlõn, ja ta lūotiz, ku mingi imtēḑ leb täm sugub.
 p. 9, 9. 
9. Ja ta kiziz täm kädst mitmõsuglist sõnadõks, aga ta iz vastat tämmõn mittõ midagid.
10. Ja iļļist prīestõrd ja kēratundijid pīlist, tǟnda vizastiz sītlõs.
11. Aga Herodes, kubs entš suodamiedkõks tǟnda suoimõn ja keļštõn, paņ tämmõn immõr vālda ārõn ja kāimiz täm tāgiž Pilatus jūr.
12. Sīe pǟvan Herodes ja Pilatus sait sõbradõks īdtuoizkõks, sīepierast ku ne jedmõl sieda voļt vond vijanikad.
13. Aga Pilatus, kubbõ kutsõn iļļist prīestõrd ja iļimõd ja rov,
14. Rõkandiz nänt pǟl: Tēg ūot sīe rišting min jūr tūond, kui rov jara kīerijiz, ja vaņtl, täd jeds lebbõ kūldõn, ma äb ūo sīe rišting jūs seļļist sīdõ lieudõn, iļ mis tēg tǟnda sītlõt;
15. Ka Herodes äb, sīepierast ku ta um täm mäd jūr tāgiž kaimõn: ja vaņtl, mittõ midagid kūolõm vertlist äb ūo leb täm tiedõt.
16. Tǟnda suņdõn, ma siz lasub täm vāldiņ.
17. Aga irdõks pierrõ voļ tämmõn pivad pǟl näntõn īd vaņgnika vāldiņ lassõmõst.
18. Nei ama bara ōriz rõkandõs: Vī sīe jara ja las mäddõn Barabbas vāldiņ.
19. Se voļ īd jālgabs suggõn vastõ nūzimiz ja tapamiz pierast vizakuoddõ eitõt.
20. Pilatus nutiz tegiž näntõn pǟl, tāds Jēzus vāldiņ lassõ.
21. Aga ne rõkandist ourõs: Rab täm rištõ, rab täm rištõ!
22. Nei ta rõkandiz kuolmõnt kõrd nänt pǟl: Mis tiggõ siz se um tiend?
Ma mittõ mingist kūolõm vertlist sīdõ täm jūs äb līeda; tǟnda suņdõn, ma siz lasub täm vāldiņ.
23. Aga ne ajist tämmõn pǟlõ veggist īeldkõks pallõs, laz rabbõg täm rištõ; ja nänt ourimi sai pēļiz käd.
24. Ja Pilatus kāndiz kuodõ nänt pālandõks pierrõ.
25. Ta lasiz sīe vāldiņ, kis vastõ nūzimiz ja tapamiz pierast voļ vizakuoddõ eitõt, kīen jedst ne voļt pallõnd; aga Jēzus ta āndiz iļļõ nänt tāmiz valdõ.
26. Ja ku ta sai jara vīdõt, ne võtist vizzõ īd Sīmon Kirenõst, kis tuļ māld, ja paņt tämmõn rišt sälgõ, laz ta kāndag Jēzusõn tagan.
 Mat. 27, 32;
27. Ja tämmõn lekš tagan sūr bara rovšti ja naiži, kis iļ täm kaidlist ja rǟkist.
28. Nei Jēzus kīeriz ēntšta nänt pūol ja rõkandiz: Jeruzalem tidard, algid itkigid iļ min, aga itkigid iļ īžentš ja iļ täd lapst.
29. Sīepierast ku, vaņtl, tulbõd pǟvad, ku sāb rõkandtõt: Pivalist āt äbkazlist ja ne lejad, kīendõn äb ūot lapst vond, ja rīndad, mis äb ūot imtõnd.
30. Siz ne irgõbõd rõkandõ mägud pǟl: Sadagid mäddõn pǟlõ!
Ja kȭnkad pǟl: Katagid mēḑi!
 Hoz. 10, 8;
31. Sīepierast ku až se sāb tiedõt tūorõ pū jūs, mis siz kūjaks sugub.
32. Aga ka kakš tūoista tigtējist sait tämkõks kubs vīdõt, laz sāgõd jara loptõt.
33. Ja ku ne tuļt sīezõ kūožõ, mis sāb nimtõt Pǟlaggõdpāikaks, sǟl ne rabist rištõ täm, ja ne tigtējid, īd jõvvõl pūol, tuoiz kurrõl pūol.
34. Aga Jēzus rõkandiz: Iza, ānda andõks näntõn, sīepierast ku ne äb tīedat, mis ne tiebõd.
Ja täm ārõnd ne jagist jara lōzõ vieddõs.
 Mat. 5, 44;
Ez. 53,12;
35. Ja rovz pīlist vaņtlõs.
Ka iļimõd nagrist iļ täm, rõkandõs: Tuoistõn sa ūod äbţõn, äbţ ni īžentšõn, až sa ūod se Jumalõst ulzõ kuoŗdõt Kristus.
36. Ka suodamied kēļštist tǟnda, lekšt tämmõn jūrõ eţkõ andõs
37. Ja rõkandist: Až sa ūod jūdõd kēņig, siz äbţ īžentšõn.
38. Aga ka pēļikēra voļ illõpēḑin tǟnda: Se um jūdõd kēņig.
39. Ka ikš nēšti tigtējist, kis voļt ilzõ pūgdõt, suoimiz tǟnda: Až sa ūod Kristus, siz äbţ īžentšõn ja mäddõn.
40. Aga vastatõs ädastiz tǟnda tuoi, rõkandõs: Kas sa ka äd kārta Jumalt, ku sa ūod sīe entš suņd al?
41. Ja mēg kil õigõm pierrõ, sīepierast ku mēg ūom sīe sānd, mis mäd tīed āt vertlist, aga se äb ūo mittõ midagid äbjõvvõ tiend.
42. Ja ta rõkandiz: Jēzus, mǟdl mīnda, ku sa tulad entš valdõ.
43. Ja Jēzus rõkandiz täm pǟl: Tuodlist ma kītõb sinnõn: tämpõ sa līd, kubs minkõks, paradizõs.
44. Ja se voļ nei immõr kūdõnt stuņd, ja sai pimdõks iļ ama mā īdõksmõnt stuņdõ sāņi.
45. Pǟva lekš pimdizõks, ja tempõl eḑḑiārõn lekš sidamt lājgi.
46. Ja nuttõs vegiz īelkõks Jēzus rõkandiz: Iza, sin käddõ āndab ma entš vaim.
Ja sieda rõkandõn ta āndiz vaim ulzõ.
 Lr. 31, 6;
47. Aga suodamied pēļi, nǟds mis sugiz, ouvõstiz Jumalt rõkandõs: Se rišting voļ tuodlistiz õigi.
48. Ja amad rovz, kis jūs pīlist sieda vaņtlõmõs, nǟds, mis sugiz, rabist vastõ entš rīndidi ja lekšt tāgiž.
49. Aga amad täm tuntõbõd pīlist kougõnd, ja naist, kis täm īņi voļt tund Galileamāld, neist sieda.
50. Ja vaņtl, ikš mīez, nimtõt Jōzefõks, nõvkuod seļtšmīez, jõva ja õigi mīez,
51. Kis iz ūo näntkõks īds mīels nänt nõvkõks ja tīekõks; ta voļ Arimatiast, īd Judeamā jālgabst, ja ta vodliz Jumal vald pǟl.
52. Se lekš Pilatus jūr ja pāliz Jēzus lejjõ.
53. Ja māzõ vottõn ta vǟndiz täm lina ārõn sizzõl ja paņ täm kivmäg sizzõl raḑlõtõtõ oudõ, kus vel mitikš iz ūo maggõn.
54. Ja se voļ vaļmõstimiz pǟva, ja zabbat pǟva īrgiz.
55. Aga naist, kis täm īņi voļt tund Galileamāld, lekšt tagan, vaņtlist oudõ ja kui täm, leja sai pandõt.
56. Ja tāgiž tund, ne vaļmõstist tõuridi zalbidi ja mirridi.
Aga iļ zabbat pǟva ne voļt pāikal, pandõks pierrõ.
24. Pǟkabal.
 Kristus ilznūzimi ja touvõz lēmi.
1. Aga nädiļ ežmis pǟvan varald, pǟvavals, ne tuļt ōda jūr ja tuoit tõuridi zalbidi, mis ne voļt vaļmõstõnd.
2. Aga ne līedist, ku kiv voļ ōda jedst jara vīertõt.
3. Ja sizzõl lǟnd, ne ist līedat Izand Jēzus lejjõ.
4. Ja ne ist sāt aru sīest ažast, ja vaņtl, siz nänt jūs pīlist kakš mīestõ, kīļastijis āriņis.
5. Aga ku ne ädagõndõks sānd sīlmad māzõ rabist, siz mied rõkandist nänt pǟl: Mis tēg votšõt jelzist kūolõnd jūs?
6. Ta äb ūo täs, aga um ilznūzõn.
Mǟdligid, mis ta täddõn um kītõn, ku ta vel voļ Galileamāl,
7. Rõkandõs: Rišting Pūogan um sāmõst jara andtõtõn patlist rovz käddõ ja sāmõst rištõ rabdõtõn ja um kuolmandõmõn pǟvan ilznūzõmõst.
8. Ja näntõn rabagist täm sõnad mīelõ.
9. Ja tāgiž tund ōda jūst, ne sīe ama tieutist ne īdtuoistõnõn ja muntõn amadõn.
10. Aga sǟl voļt Maria Magdalena ja Joanna ja Maria Jākobus jema ja munt näntkõks kubs, kis kītist sieda apostõldõn.
11. Ja nänt sõnad nägţist volm neme tija jut, ja ne ist uskõt näntõn.
12. Aga Petrus nūziz ja jūokšiz ōda jūr, ja ku ta sizzõl vaņtliz, ta neiz lina āriņi īd.
Ja ta lekš jara īžentš jūs imlõs iļ sīe, mis voļ suggõn.
13. Ja vaņtl, kakš nēšti lekšt sīe entš pǟvan īdõ killõ, nimkõks Emmaus, mis Jeruzalemst um kūžkimdõ stadiont jara.
14. Ja ne rõkandist entš vail iļ ama sīe, mis voļ suggõn.
15. Ja sugiz, ku ne nei rõkandist ja nõvtist, ku ka Jēzus īž nänt jūr astiz ja näntkõks iņi lekš.
16. Aga nänt sīlmad sait pidtõt, ku ne tǟnda ist tundõt.
17. Nei ta rõkandiz nänt pǟl: Mis tēg entš vail rõkandõt, pids riekkõ kǟds, ja ūot muraglist?
18. Aga tuoi nēšti, nimtõt Kleopas, rõkandiz vastatõs täm pǟl: Kas sa ūod ikšāinagi, kis jelab Jeruzalems ja äb tīeda, mis täms um suggõn nēši pǟvis?
19. Ja ta kītiz nänt pǟl: Mis siz?
Aga ne rõkandist täm pǟl: Se iļ Jēzus Natsaretst, kis voļ profet, joudzi tīedkõks ja sõnadõks Jumal ja ama rov jeds,
20. Kui mäd iļļist prīestõrd ja iļimõd āt täm jara andõnd kuodštimiz pierast kūolõm pǟl ja āt täm rištõ rabbõnd.
21. Aga mēg lūotizmõ, ku ta piḑim se volm, kis Izraelõ pästab; ja iļ ama sīe um tämpõ kuolmõz pǟva, ku se um suggõn.
22. Aga ka mingist naist mäd siegast ädagtist mäd jara; ne āt ūondžõl varald vond ōda jūs,
23. Ja äb ūot täm lejjõ lieudõnd, tuļt ja kītist, ku voļļid engõld nägandõkst nǟnd, kis āt kītõnd, ku ta jelaji.
24. Ja mingist mäd siegast lekšt ōda jūr ja līedist nei, kui naist voļt rõkandõnd; aga tǟnda ne ist nǟt.
25. Ja ta rõkandiz nänt pǟl: Äbmuoistlist ja lāiskasidamd ammõ sieda uskõ, mis profetõd āt rõkandõnd.
26. Kas Kristusõn iz ūo sieda kāndatõmõst ja entš ouv sizzõl lēmõst?
27. Ja irgõs Mōzusõst ja amšti profetist, ta sēļtiz näntõn ama, mis voļ kēratõt iļ täm.
 5 Moz. 18, 15;
Lr. 22;
28. Ja ne tuļt kila ležgõl, kussīn ne lekšt, ja ta paņ ēntšta nei, neme kougõmõl lǟks.
29. Ja ne pālist väggõ tǟnda, rõkandõs: Īe mäd jūr, sīepierast ku tulab ȭdõg, ja pǟva lǟb juba lopandõks jūr.
Ja ta lekš sizzõl, nänt jūr īem.
30. Ja sugiz, ku ta näntkõks kubs lōda jūs istõs võtiz lēba, tieniz, mūrdiz ja āndiz näntõn.
31. Siz lekšt nänt sīlmad vāldiņ, ja ne tūndist tǟnda, ja ta kadiz nänt jūst jara.
32. Ja ne rõkandist entš vail: Kas mäd sidamd mēši ist palat, ku ta mädkõks riek pǟl rõkandiz, mäddõn kēridi seļtõs?
33. Ja nūzõnd, ne lekšt sīes entšõs stuņds tāgiž Jeruzalemõ ja līedist ne ikštuoistõn ja kis nänt jūs voļt, kubs volm.
34. Ja ne kītist, ku Izand voļļi ilznūzõn ja ēntšta Sīmonõn nägţõn.
35. Ja ne nīžist, mis riek pǟl voļ vond ja kui ne tǟnda lēba mūrdamizõst voļt tundõnd.
36. Aga kuņtš ne iļ sīe rõkandist, pīliz ta īž nänt sīdamõl ja kītiz näntõn: Arm volgõ täddõn!
37. Aga ne ädagist jara ja kārtist, mõtlõs vaimõ nǟm.
38. Ja ta rõkandiz nänt pǟl: Mikš tēg ūot nei jara ädagõnd ja mikšpierast nūzõbõd seļļist mõtkõd täd sidamis?
39. Vaņtligid min kädud pǟl ja min jālgad pǟl, ku ma īž se um; pūtigid minnõn jūrõ ja vaņtligid, sīepierast ku vaimõn äb ūo lejjõ ja lūḑi, kui tēg nǟt minnõn volm.
40. Ja sieda rõkandõs ta nägţiz näntõn kädud ja jālgad.
41. Aga ku ne rīemst vel ist uskõt ja imlist, ta rõkandiz nänt pǟl: Kas täddõn um täs midagid sīedõb.
42. Ja ne paņt tämmõn jeddõ kabal ūdtõtõ kallõ.
43. Ja võttõn ta sei, näntõn nǟds.
44. Ja ta rõkandiz nänt pǟl: Ne āt min sõnad, mis ma täd pǟl ūob rõkandõn, ku ma vel voļ täd jūs, ku aman um täutõtõn sāmõst, mis um kēratõt Mōzus pandõkst opatõksõs ja profetis ja lōlis iļ min.
45. Siz ta tei näntõn mūoštõks vāldiņ, ku ne sait kērist aru.
46. Ja ta rõkandiz nänt pǟl: Nei um kēratõt, ku Kristusõn voļ kāndatõmõst ja kuolmandõmõn pǟvan ilznūzõmõst kūolinist
47. Ja täm nims jutlõmõst mīel parantimist patud andõks āndamizõks amad rovvõd vail, irgõs Jeruzalemst.
48. Tēg ūot iļ sīe taparnikad.
49. Ja vaņtl, ma kāimõb täddõn entš Iza tõitõks; aga tēg īegid jālgabõ, kuņtš tēg sāt ēḑtõt joudkõks ildõst.
 Jāņ 15, 26; 16, 7;
50. Siz ta vīž nänt ulzõ Betania sāņi ja entš kädud ilzõ nustõn ta pivastiz nēḑi.
51. Ja sugiz, kuņtš ta nēḑi pivastiz, ku ta lagiz nēšti jara ja sai touvõzõ võttõt.
52. Ja ne lekšt tāgiž Jeruzalemõ sūrs rīems.
53. Ja voļt ītõluggõ pivakuodas Jumalt ouvõstõs.
JĀŅ EVANGELIUM.
1. Pǟkabal.
 Kristus personst ja amatst, kui ka Andreast, Petrust, Filippust ja Natanaelst, täm oppijist.
1. Īrgandõksõs voļ Sõna ja Sõna voļ Jumal jūs ja Jumal voļ Sõna.
 1 Jāņ 1, 1. 2; p. 17, 5;
2. Īrgandõksõs ta voļ Jumal jūs.
3. Amad ažad āt leb täm tiedõt ja ilm tǟnda äb ūo mittõ midagist tiedõt, mis um tiedõt.
4. Täms voļ jelami ja jelami voļ rovz sieldõm.
5. Ja sieldõm pāistiz pimdõms ja pimdõm iz võta tǟnda vastõ.
6. Ikš rišting, nimtõt Jāņ, sai Jumalst kaimdõt.
7. Ta tuļ tapartõks pierast, āndam tapartõkst iļ sieldõm, laz amad uskõgõd leb täm.
8. Ta iz ūo sieldõm, aga tämmõn voļ iļ sieldõm tapartõmõst.
9. Se voļ õigi sieldõm, mis āndab sieldõmt amad rovstõn, kis māilmõ tulbõd.
10. Ta voļ māīlmas ja leb täm um māīlma tiedõt, aga māīlma iz tund tǟnda.
11. Ta tuļ entš entšõmõ ja entšlist ist võtat tǟnda vastõ.
12. Aga mits tǟnda võtist vastõ, näntõn ta āndiz võimist Jumal lapstõks sādõ, näntõn, kis täm nim pǟl uskõbõd;
13. Kis äb ūot äb vierst, äb leja tāmizõst, äb mie tāmizõst, aga Jumalst sindõnd.
14. Ja Sõna sai lejaks ja jeliz mäd vail ja mēg neizmõ täm ouvõmt, kui Izast Āinagisindõn ouvõmt, tǟta alastõmt ja tuota.
 Ez. 7, 14; 2 Ptr. 1, 16. 17;
15. Jāņ tapartiz tämst ja nutiz kītõs: Se voļ se, kīenst ma ūob rõkandõn: Pierrõ mīnda tulab, kis um vond jedmõl mīnda, sīepierast ku ta voļ jedmõl mīnda.
16. Laz täm täudõmst mēg amad volgõm võttõnd ka alastõmt alastõm pǟlõ.
17. Sīepierast ku pandõks um leb Mōzus andtõt; alastõm ja tuož āt leb Jēzus Kristus sādõt.
18. Mitikš äb ūo nǟnd mittõ kunagist Jumalt;
Jumal Āinagisindõn kis Iza sils um, ta um tieutõ andõn.
19. Ja se um Jāņ tapartõks, ku jūdõd kāimist Jeruzalemst prīestiri ja levitidi täm kädst kizzõm: Kis sa ūod?
20. Ja ta tapartiz ulzõ ja iz kīeld; ja tapartiz ulzõ: Ma äb ūo Kristus.
21. Ja ne kizist täm kädst: Kis siz, kas sa ūod Elias?
Ta kītiz: Ma äb ūo.
Kas sa ūod profet?
Ja ta vastatiz: Äb.
22. Siz ne rõkandist täm pǟl: Kis sa ūod?
Laz āndagõm vastatõkst näntõn, kis āt kaimõnd mēḑi.
Mis sa kītõd īž entšõst?
23. Ta kītiz: Ma ūob nutaji ēļ kōgars: Tiegid tazizõks Izand riek, kui profet Ezaia um rõkandõn.
24. Ja ne, kis voļt kaimdõt, voļt farizejõd.
25. Ja kizist täm kädst ja rõkandist täm pǟl: Mikš siz sa rištud, ku sa äd ūo äb Kristus, äb ka Elias, äb ka profet?
26. Jāņ vastatiz näntõn kītõs: Ma rištub viedkõks; täd vailõ um astõn, kīentõ tēg ät tundõt.
27. Se um se, kis tulab pierrõ mīnda, kis um vond jedmõl mīnda, kīnga kǟnga paggiļi vāldiņ pästõ ma äb ūo vertli.
28. Se sugiz Betanias, tuoizkilgs Jordant, kus Jāņ rištiz.
29. Tuoiz pǟvan Jāņ nǟb Jēzusõ täm jūr tulm ja kītõb: Vaņtl, se um Jumal Ūonõz, kis māīlma patidi kāndab.
30. Se um se, kīenst ma ūob rõkandõn: Pierrõ mīnda tulab mīez, kis jedmõl mīnda um vond, sīepierast ku ta voļ jedmõl mīnda.
31. Ja ma iz tund tǟnda; aga laz ta sāg Izraels tieutõbõks, sīepierast ma ūob tund rištõm viedkõks.
32. Ja Jāņ tapartiz kītõs: Ma neiz, ku Vaim tuļ touvõst māzõ kui palandõks ja ei täm pǟl.
33. Ja ma iz tund tǟnda; aga kis mīnda um kaimõn rištõm viedkõks, se rõkandiz min pǟl: Kīen pǟl sa nǟd Vaimõ māzõ tulm ja īem täm pǟl, se um se, kis Piva Vaimkõks rištub.
34. Ja ma um nǟnd ja tapartõn, ku se um Jumal Pūoga.
35. Tuoiz pǟvan pīliz Jāņ tegiž sǟl ja kakš täm oppijist.
36. Ja ku ta neiz Jēzusõ lǟm, ta kītiz: Vaņtl, se um Jumal Ūonõz!
37. Ja ne kakš täm oppijist kūlist tǟnda rõkandõm ja lekšt Jēzusõn tagan.
38. Aga Jēzus kīeriz ēntšta immõr ja neiz nēḑi tagan tulm ja kītiz näntõn: Mis tēg votšõt?
Aga ne rõkandist täm pǟl: Rabbi (se um iļnustõt: opatiji), kus sa jelad?
39. Ta kītiz näntõn: Tulgid ja vaņtligid.
Siz ne tuļt ja neist, kus ta jelab ja eit täm jūr sīe pǟva.
Aga se voļ nei immõr kimmõndõmiz stuņd.
40. Ikš nēšti kādst, kis Jāņ kädst kūlist ja Jēzusõn tagan lekšt, voļ Andreas, Sīmon Petrus veļ.
41. Ta līediz ama jeds entš veļ Sīmon ja kītiz tämmõn: Mēg ūom lieudõnd Messia, se um iļnustõt: Kristus.
42. Ta vīž tǟnda Jēzus jūr.
Aga ku Jēzus tǟnda neiz, ta rõkandiz: Sina ūod Sīmon, Jōna pūoga; sīnda um Kēfasõks nutamõst, se um iļnustõt: Petrus.
43. Tuoiz pǟvan ta tāž Galileamālõ lǟdõ ja līediz Filippus, ja Jēzus kītiz tämmõn: Kǟ minnõn tagan!
44. Aga Filippus voļ Betsaidast periņ, Andreas ja Petrus jālgabst.
45. Filippus līediz Natanael ja kītiz tämmõn: Kīenst Mōzus um kēratõn pandõksõs ja profetõd, sīe mēg ūom lieudõnd, Jēzus Jōzef pūoga Natsaretst.
46. Ja Natanael rõkandiz täm pǟl: Kas Natsaretst võib midagist jõvvõ tūlda?
Filippus kītiz tämmõn: Tul ja vaņtl!
47. Jēzus neiz Natanaelõ entš jūr tulm ja kītiz tämst: Vaņtl, ikš õigi Izrael mīez, kīens äb ūo viltõ.
48. Natanael kītiz tämmõn: Kust sa tūndõd mīnda?
Jēzus vastatiz ja rõkandiz täm pǟl: Jedmõl sieda ku Filippus sīnda kutsiz, neiz ma sīnda, ku sa voļd vīgõpū al.
49. Natanael vastatiz tämmõn: Rabbi, sa ūod Jumal Pūoga, sa ūod Izrael kēņig.
50. Jēzus vastatiz ja rõkandiz täm pǟl: Sīepierast sa uskud, ku ma ūob kītõn sinnõn: Ma neiz sīnda vīgõpū al; sa nǟd vel sūrimiži ažḑi äb ku sieda.
51. Ja kītiz tämmõn: Tuodlist, tuodlist ma kītõb täddõn: Tēg nǟt touvõ vāldiņ volm ja Jumal engiļi ilzõ astam ja māzõ astam Rišting Pūoga pǟl.
2. Pǟkabal.
 Kāzgõnd Kāna jālgabs.
Pivakuoda pūdistimi.
1. Ja kuolmandõmõn pǟvan voļt kāzgõnd Kānas, Galileamāl ja Jēzus jema voļ sǟl.
2. Aga Jēzus ja täm oppijid voļt ka kāzgõņiz kutstõt.
3. Ja ku tuļ vīnõ pūtõks, kītiz Jēzus jema tämmõn: Näntõn äb ūo vīnõ.
4. Ja Jēzus kītiz tämmõn: Nai, mis tegu minnõn um sinkõks?
Min āiga äb ūo vel tund.
5. Täm jema kītiz pālkalistõn: Mis ta täddõn kītõb, sieda tiegid.
6. Aga sǟl voļt kūž kivist viedrīstõ, jūdõd pūdistimiz pierast, ja jegaīd sizzõl lekšt kakš või kuolm aigõ.
7. Jēzus kītiz näntõn: Täutigid viedrīstõd viedkõks.
Ja ne täutist nēḑi aigšti sāņi.
8. Ja ta kītiz näntõn: Võtagid ni nänt sizald ja vīgid tuoittīedajizõn.
Ja ne vīšt.
9. Aga ku tuoittīedaji maitsiz vieta, mis voļ īend vīnõks ja iz tīeda kust ta voļ (aga pālkalist tīedist, kis voļt tūond vieta), kutsiz tuoittīedaji brūtgannõ
10. Ja kītiz tämmõn: Jegaikš rišting āndab jedmõl jõvvõ vīnõ ja ku ne āt juba jūobõnd, siz lajamt; sa ūod ārmakstõn jõvvõ vīnõ siedaig sāņi.
11. Se voļ imtǟdõd īrgandõks, mis Jēzus tei Kānas Galileamāl ja nägţiz entš ouvõmt.
Ja täm oppijid uskist täm pǟl.
12. Pierrõ sieda ta lekš luoikõ Kapernaumõ, ta ja täm jema ja veļid ja täm oppijid, ja ne eit sīn äb pǟgiņ päuvḑi.
13. Ja jūdõd passa pivad voļt ležgõl ja Jēzus lekš mäggõl Jeruzalemõ.
14. Ja līediz pivakuodas istam ǟrgad ja lambõd ja palandõkst mījidi ja rā vaidijidi.
15. Ja tiend paggilist pātõg, ta ajiz amad pivakuodast ulzõ, amad lambõdõks ja ǟrgadõks, ja rā vaidijidõn ta pilliz rā laigald ja likiz nänt lōdad immõr.
16. Ja rõkandiz palandõkst mījid pǟl: Vīgid sīe täst jara, algid tiegid min Iza kuoda tõrg kūožõks.
17. Täm oppijidõn rabagiz mīelõ, ku um kēratõt: Int sin kuoda pierast um mīnda, jara sīend.
18. Siz vastatist jūdõd ja rõkandist täm pǟl: Mingist tǟtõ nägţõd sa mäddõn, ku sa sieda tied?
19. Jēzus vastatiz ja rõkandiz nänt pǟl: Artigid sīe tempõl māzõ ja iļ kuolm pǟva ma tieb täm ilzõ.
20. Siz rõkandist jūdõd: Iļ nēļakimdõ kūž āigastõ um se tempõl nustõt ja sa tied täm iļ kuolm pǟva ilzõ?
21. Aga täma rõkandiz iļ entš leja tempõl.
22. Ku ta voļ ilznūzõn kūolinist, tuļ täm oppijidõn mīelõ, ku ta voļ kītõn sieda, ja ne uskist kēran ja sõnan, mis Jēzus voļ rõkkõn.
23. Aga ku ta voļ Jeruzalems passa pivad pǟl, uskist pǟgiņ täm nim pǟl, nǟds täm imtēḑi, mis ta tei.
24. Aga Jēzus iž iz usk ēntšta näntõn sīepierast, ku ta tūndiz amḑi;
25. Ja ku tämmõn iz ūo vajag, laz mingi tapartõg iļ rišting; sīepierast ku ta tīediz, mis rištings voļ.
3. Pǟkabal.
 Kristus rõkandõb Nikodemusõks.
Jāņ rištub ja tapartõb iļ Jēzus.
1. Aga ikš rišting voļ farizejist, nimtõt Nikodemus, jūdõd iļim.
2. Se tuļ täm jūr īezõ ja rõkandiz täm pǟl: Rabbi, mēg tīedam, ku sa ūod Jumalst tund opatiji; sīepierast ku mitikš äb või nēḑi imtēḑi tiedõ, mis sa tied, ku äb ūo Jumal tämkõks.
3. Jēzus vastatiz ja rõkandiz täm pǟl: Tuodlist, tuodlist ma kītõb sinnõn, kis äb ūo sindõn ūdst, äb või nǟdõ Jumal valdõ.
4. Nikodemus kītiz tämmõn: Kui võib rišting sindõ vana volds?
Kas ta võib tūoistakõrd entš jema sizaļizõ lǟdõ ja sindõ?
5. Jēzus vastatiz: Tuodlist ma kītõb sinnõn, kis äb sind viedst ja Vaimst, äb või sādõ Jumal valdõ.
6. Lejast sindõn um leja ja Vaimst sindõn um vaim.
7. Ala iml, ku ma sin pǟl ūob rõkandõn: Täddõn um ūdst sindõmõst.
8. Tūļ pūgõb kus ta tāb ja sa kūlõd täm ūgandõkst, aga sa äd tīeda, kust ta tulab ja kussīn ta lǟb; nei um jegaikš kis Vaimst um sindõn.
9. Nikodemus vastatiz ja rõkandiz täm pǟl: Kui se võib suggõ?
10. Jēzus vastatiz ja rõkandiz täm pǟl: Sa ūod Izrael opatiji ja äd tīeda sieda?
11. Tuodlist, tuodlist ma kītõb sinnõn: Mis mēg tīedam, mēg rõkandõm ja mis mēg ūom nǟnd, mēg tapartõm, ja tēg ät võtat vastõ mäd tapartõkst.
12. Ku ma rõkandob tädkõks sīest, mis um mā pǟl, ja tēg ät uskõt, kui tēg võikst uskõ, ku ma rõkandõks tädkõks sīest, mis um touvõs;
13. Ja mitikš äb ūo lǟnd ilzõ touvõz, ku se, kis um, māzõ tund touvõst, Rišting Pūoga.
 Ef. 4, 9
14. Ja nei kui Mōzus um ilantõn uiskõ kōgars, neiīž um Rišting Pūogan ilantõt sāmõst.
15. Laz amadõn, kis uskõbõd täm pǟl, volgõ igani jelami.
16. Sīepierast ku Jumal um nei māilmõ ārmastõn, ku um andõn āinagisindõn Pūoga, algõ amšti, kis uskõbõd täm pǟl, mitikš ukkõ lǟgõ, aga amadõn volgõ igani jelami.
17. Äb sīepierast ūo Jumal kaimõn Puoigõ māilmõ, laz ta māilmõ suņdtõg, aga laz māīlma sāgõ pästõt leb täm.
18. Kis täm pǟl uskub äb sā suņdtõt, aga kis äb usk um juba suņdtõt, ku äb ūo uskõn Jumal āinagisindõn Pūoga nim pǟl.
19. Aga se um suņd, ku sieldõm tuļ māilmõ ja rovz ārmastist emiņ pimdõmt kui sieldõmt; sīepierast ku nänt tīed voļt tiglist.
20. Sīest jegaikš kis tiggõ tieb, gintõb sieldõmt ja äb tul sieldõmõ, algõ täm tīed sāgõd seļtõt.
21. Aga kis õigõmt tieb, tulab sieldõmõ, laz täm tīed sāgõd tieutõbõks, sīepierast ku ne āt Jumals tiedõt.
22. Pierrõ sieda Jēzus ja täm oppijid lekšt Jūdeamāl ja ta voļ näntkõks sǟl ja rištiz.
23. Aga ka Jāņ rištiz Ainons Zalim ležgõl, sīepierast ku sǟl voļ pǟgiņ vieta, ja ne tuļt ja sait rištõt.
24. Siepierast ku Jāņ vel iz ūo pandõt vizakuoddõ.
25. Siz sugiz kizzimi Jāņ oppijid ja jūdõd vail iļ pūdistimiz.
26. Ja ne tuļt Jāņ jūr ja rõkandist täm pǟl: Rabbi, kis voļ sinkõks tūolapūol Jordant, iļ kīnga sa tapartist, vaņtl, ta rištub ja amad tulbõd täm jūr.
27. Jāņ vastatiz ja rõkandiz: Rišting äb või mittõ midagist võttõ, až se äb ūo tämmõn andtõt touvõst.
28. Tēg īž ūot min taparnikad, ku ma ūob rõkandõn: Ma äb ūo Kristus, aga ku ma ūob kaimdõt tämmõn jedsõ.
29. Kīen um brūţ, se um brūtgana; aga brūtgana sõbra pīlõb ja kūlõs tǟnda um väggõ rīemli iļ brūtgana īel.
Se min rīem um ni täutõt.
30. Tämmõn um kazamõst, aga minnõn um īemõst vǟkizõks.
31. Kis tulab ildõst, um iļ ama iļļi; kis māst um, um māst ja rõkandõb māst; kis tulab touvõst, um īl ama iļļi.
32. Mis ta um nǟnd ja kūlõn, sieda ta tapartõb ja mitikš äb võta täm tapartõkst vastõ.
33. Kis võtab vastõ täm, tapartõkst, vizantõb, ku Jumal um tuodli.
34. Aga kīentõ Jumal um kaimõn, se rõkandõb Jumal sõnḑi, sīepierast ku Vaimõ äb ānda āiga pierrõ.
35. Iza ārmastõb Puoigõ ja um ama andõn täm käddõ.
36. Kis uskub Pūoga pǟl, sīen um igani jelami, aga kis um Pūogan vastli, se äb nǟ jelamist, set Jumal kõza īeb täm pǟl.
4. Pǟkabal.
 Jēzus rõkandõb Zamariamā naizkõks Jākob kounaigas ja tieb kēņig mie pūoga tierrõks Kapernaums.
1. Ku ni Izand sai tieutõ, ku farizejõd voļt kūlõnd, ku Jēzus tēji emiņ oppijiḑi ja rištiji kui Jāņ —
2. Algõ kil Jēzus īž iz rištõg, aga täm oppijid —
3. Jetiz ta Jūdeamā ja lekš tegiž Galileamālõ.
4. Aga tämmõn voļ leb Zamariamā lēmõst.
5. Siz ta tuļ Zamariamā jālgabõ, nimtõt Zikarõks, nurm ležgõl, mis Jākob voļ andõn entš pūogan Jōzefõn.
6. Aga sǟl voļ Jākob kouv.
Ku ni Jēzus, riekkēmizõst väzzõn, kounaigõ istiz — se voļ kūdõnt stuņd immõr —
7. Tulab nai Zamariamāld vieta sām.
Jēzus kītiz tämmõn: Ānda minnõn jūodõ.
8. Sīepierast ku täm oppijid voļt jara lǟnd jālgabõ tuoitõ vostam.
9. Siz Zamariamā nai kītõb tämmõn: Kui sa, jūd volds, kizud jūodõ min kädst, kis ma ūob Zamariamā nai?
Sīepierast ku jūdõd Zamariamā rovkõks äb lǟt kubbõ.
10. Jēzus vastatiz ja rõkandiz täm pǟl: Až sa tīedakst Jumal andõ ja kis se um kis sinnõn kītõb: ānda minnõn jūodõ, siz sa pālakst tǟnda ja ta āndaks sinnõn jelzist vieta.
11. Ta kītiz tämmõn: Izand, sinnõn äb ūo viedsādõb rīstõ ja kouv um tõva; kust siz sinnõn um se jelzi vež?
12. Kas sa ūod sūrim, kui mäd iza Jākob, kis mäddõn āndiz sīe kouv ja īž um tämst jūond ja täm pūogad ja täm lūomõd?
13. Jēzus vastatiz ja rõkandiz täm pǟl: Amad, kis sīest viedst jūobõd, tābõd tegiž jūodõ.
14. Aga kis jūob sīest viedst, mis ma āndab tämmõn, se äb tā iganõs jūodõ; sīepierast ku vež, mis ma tämmõn āndab, sāb täms vied ovatõks, mis jūokšõb iganizõ jelamizõ.
15. Nai kītiz tämmõn: Ānda minnõn sieda vieta, algõ ma tāgõ jūodõ, algõ minnõn volgõ sīḑõ tulmõst vied tagan.
16. Ta kītiz tämmõn: Li entš mīestõ kutsõm ja tul tǟn.
17. Nai vastatiz ja rõkandiz: Minnõn äb ūo mīestõ.
Jēzus kītiz tämmõn: Sa rõkandõd õigist: minnõn äb ūo mīestõ;
18. Sīepierast ku sinnõn āt vond vīž mīestõ, ja kis ni sinnõn um, äb ūo sin mīez; sieda sa ūod õigist rõkandõn.
19. Nai kītiz tämmõn: Izand, ma nǟb, ku sa ūod profet.
20. Mäd izad āt pāland sīe mäg pǟl, ja tēg kītõt, ku Jeruzalems um se kūož, kus Jumalt um pālamõst.
21. Jēzus kītiz tämmõn: Nai, usk mīnda, ku tulab āiga, ku tēg ät pālat Izzõ äb sīe mäg pǟl äb Jeruzalems.
22. Tēg pālat, mis tēg ät tīedat, mēg pālam, mis mēg tīedam, sīepierast ku pästami um jūdist.
23. Aga tulab āiga ja um paldiņ, ku õigist pālajid pālabõd Izzõ vaims ja tuods, sīepierast ku Iza votšub seļļiži, kis pālabõd tǟnda nei.
24. Jumal um Vaim, ja kis pālabõd tǟnda, näntõn um pālamõst vaims ja tuods.
25. Nai kītiz tämmõn: Ma tīedab ku Messia tulab, kis sāb nimtõt Kristus; ku se līb tund, se tieb tieutõbõks mäddõn ammõ.
26. Jēzus kītiz tämmõn: Ma se ūob, kis sinkõks rõkandõb.
27. Ja sīes irgs tuļt täm oppijid ja imlist, ku ta rõkandiz naizkõks; ama sīeks mitikš iz kīt: mis sa kizud, või mis sa rõkandõd tämkõks.
28. Siz nai jetiz viedkandtõb rīst sīņīž ja lekš jālgabõ ja kītiz rovvõn:
29. Tulgid, vaņtligid rištingt, kis minnõn ammõ kītiz, mis ma ūob tiend.
Kas ta äb ūo Kristus?
30. Ne lekšt ulzõ jālgabst ja tuļt täm jūr.
31. Sīesaggõl pālist oppijid tǟnda ja kītist: Rabbi, sīe.
32. Ta rõkandiz nänt pǟl: Minnõn um sīemõst sīemnaigõ, mis tēg ät tīedat.
33. Siz oppijid rõkandist entš vail: Kas mingi um tūond tämmõn sīedõ?
34. Jēzus kītiz näntõn: Min tuoit um, ku ma tieb entš kaimijiz tāmiz pierrõ ja loptab täm tīedõ.
35. Kas tēg īž ät kītõt, ku vel um nēļa kūdõ, ja siz tulab vīļa āiga?
Vaņtligid, ma kītõb täddõn: Nustagid ilzõ entš sīlmad ja vaņtligid nūrmõd pǟl, kui ne āt vāldad nītimiz pierast.
36. Se, kis nītõb, sāb palkõ ja kūoŗõb viļļõ iganiz jelamiz pierast, nei ku kīlaji ja nītiji āt ītist rīemlist.
37. Sīepierast um sīḑ se sõna tuodli, ku mū um kis kīlab ja mū kis nītõb.
38. Ma ūob tēḑi kaimõn nītõm, kus tēg ät ūot tīedõ tiend; munt āt tīedõ tiend ja tēg ūot tund nänt tīezõ.
39. Aga sīest jālgabst uskiz pǟgiņ Zamariamā rovšti täm pǟl, sīe naiz sõna pierast, kis tapartiz: Ta minnõn ammõ kītiz, mis ma ūob tiend.
40. Ku ni Zamariamā rovz täm jūr tuļt, pālist ne tǟnda, nänt jūr īedõ; ja ta ei sīn kakš päuvõ.
41. Ja pǟgiņ emiņ uskist täm sõna pierast;
42. Ja kītist naiz pǟl: Mēg äb uskõm sugid emiņ sin rõk pierast; sīepierast, ku mēg ūom īž kūlõnd ja tīedam, ku ta um tuodlist māīlma Pästaji.
43. Pierrõ nēḑi kādtõ päuvõ lekš ta sǟld Galileamālõ.
44. Sīepierast ku Jēzus īž tapartiz, ku profetõn äb ūo ouvõ entš izamāl.
45. Ku ta ni tuļ Galileamālõ, võtist Galileamā rovz tǟnda vastõ, nǟnõd ammõ, mis ta tei iļ pivad Jeruzalems, sīepierast ku ka ne voļt tund pivad pǟlõ.
46. Siz tuļ Jēzus tegiž Kānõ Galileamāl, kus ta vieta voļ tiend vīnõks.
Ja sǟl voļ ikš kēņig mīez, kīen pūoga voļ ruja Kapernaums.
47. Ta, kūlõn, ku Jēzus tuļ Jūdeamāld Galileamālõ, lekš täm jūr ja pāliz, laz ta tulgõ luoikõ ja tiegõ tierrõks täm pūoga, sīepierast ku ta maggiji kūolimiz pǟl.
48. Jēzus rõkandiz täm pǟl: Až tēg ät nǟt imtēḑi ja īmtīeḑi, siz tēg ät uskõt.
49. Kēņig miez kītiz täm pǟl: Izand, tul luoikõ jedmõl kui min läpš kūolõb.
50. Jēzus kītiz tämmõn: Li, sin pūoga jelab.
Rišting uskiz sīe sõnan, mis Jēzus täm pǟl rõkandiz ja lekš jara.
51. Aga ku ta voļ juba luoikõ lǟmõs, tuļt vastõ täm pālkalist kītõs, ku täm läpš jelaji.
52. Siz ta kūldiz tagan aigõ, kuna ta voļ paramõks īend; siz ne rõkandist täm pǟl, ku eggiļ seismõndõmiz stuņd immõr jāḑ voļļi tämst laggõn.
53. Siz iza sai aru, ku se voļ suggõn sīes stuņds, mingizõs Jēzus täm pǟl voļ rõkandõn: Sin pūoga jelab.
Ja ta uskiz ja ama täm aim.
54. Se voļ tegiž tuoi imtēḑ, mis Jēzus tei tulds Jūdeamāld Galileamālõ.
5. Pǟkabal.
 Jēzus āndab sēļtõkst iļ entš imtīe, mis ta sīe jūs tei, kis kuolmkimdõ kādõks āigastõ voļ ruja vond.
1. Pierrõ sieda voļ jūdõd piva, ja Jēzus lekš mäggõl Jeruzalemõ.
2. Aga Jeruzalems um lambõd vǟrõd jūs oja, se sāb nimtõt ebrejõd kīels Betesdaks, ja sīen āt vīž tȭlpanalist.
3. Nēši magiz pǟgiņ rujḑi, sougdiži, lōnkidi, voiliži (kis vodlist vied likkimist.
4. Sīepierast ku entš āigal tuļ ikš engõl māzõ ojjõ ja liktiz vieta; kis ni pierrõ vied likkimist ežmi sizzõl astiz, sai tierrõks, mis tebkõks ta ka magiz).
5. Aga sǟl voļ siz ikš rišting kuolmkimdõ kādõks āigastõ ruja vond.
6. Ku Jēzus tǟnda neiz mās maggõm ja tieudõs, ku ta kōgiņ aigõ sǟl voļ mās vond, kītiz ta tämmõn: Kas sa tād tierrõks sādõ?
7. Ruja vastatiz tämmõn: Izand, minnõn äb ūo rištingt, kis mīnda lassõks ojjõ, ku vež sāb liktõt; aga kuņtš ma tulab, astab mingi mū jedmõl mīnda sizzõl.
8. Jēzus kītiz tämmõn: Nūz ilzõ, võta entš lova ja kǟ.
9. Ja rišting sai ildīņ tierrõks ja võtiz entš lova ja kei; aga sīe pǟvan voļ zabbat pǟva.
10. Siz rõkandist jūdõd sīe pǟl, kis voļ sānd tierrõks: Um zabbat pǟva ja sinnõn äb sǟd kandõ lovvõ.
11. Ta vastatiz näntõn: Kis mīnda tei tierrõks, se rõkandiz min pǟl: võta entš lova ja kǟ.
12. Ne kizist täm kädst: Mis rišting se um, kis sin pǟl rõkandiz: võta ja kǟ?
13. Aga kis voļ sānd tierrõks, iz tīeda kis ta seļļi; sīepierast ku Jēzus voļ kilgõ astõn, ku sīes kūožõs pǟgiņ rovšti voļ.
14. Pierrõ sieda Jēzus līediz tǟnda pivakuodas ja rõkandiz täm pǟl: Vaņtl, tierrõks sānd, ala tie emiņ pattõ, algõ sinnõn jeddõ tulgõ midagist vel tiglimist.
15. Rišting lekš jara ja kītiz jūdõdõn, ku se um vond Jēzus, kis tǟnda tei tierrõks.
16. Ja sīepierast, ku täma sieda voļ tiend zabbat pǟvan, vegtist jūdõd Jēzus tagan.
17. Aga Jēzus vastatiz näntõn: Min Iza tieb siedaig sāņi tīedõ ja mina tieb tīedõ.
18. Sīepierast jūdõd ni vel emiņ vegtist tǟnda māzõ tappõ, ku ta äb īd ku set zabbat päuvõ voļ murdõn, aga ka nutiz Jumalt entš Izaks, nei ēntšta Jumalõks ītizõks tieds.
19. Siz Jēzus vastatiz ja kītiz näntõn: Tuodlist, tuodlist ma kītõb täddõn: Pūoga äb või tiedõ entšõst mittõ midagist, až ta äb nǟ Izzõ sieda tiem; sīepierast, ku mis īd täma tieb, sieda tieb neiīž ka Pūoga.
20. Sīepierast ku Iza ārmastõb Puoigõ ja nägţõb tämmõn ammõ, mis ta īž tieb, ja nägţõb tämmõn sūrimiži ažḑi, nei ku tēg imlõt.
21. Aga kui Iza kūolinḑi virgtõb ja jellõ tieb, neiīž tieb Pūoga ka jellõ, kīentõ ta tāb.
22. Sīepierast ku Iza mitītõ äb kuodšt, aga ama kuodkāndamiz um Pūoga käddõ andõn.
23. Laz amad ouvõstõgõd Puoigõ nei, kui ne ouvõstõbõd Izzõ; kis äb ouvõst Puoigõ, äb ouvõst Izzõ, täm kaimijist.
24. Tuodlist, tuodlist ma kītõb täddõn: Kis min sõnnõ kūlõb ja uskub sīe pǟl, kis mīnda um kaimõn, sīen um igani jelami ja se äb tul kuod ala, aga um kūolõmst jelamizõ lǟnd.
25. Tuodlist, tuodlist ma kītõb täddõn, ku tulab āiga ja um paldiņ, ku kūolõnd kūlõbõd Jumal Pūoga īeldõ ja kis kūltõ sābõd, ne jelabõd.
26. Sīepierast, nei kui Izan um jelami īžentšõs, neiīž ta um ka Pūogan andõn, laz jelami volgõ täm sizal.
27. Ja ta um andõn tämmõn võimist kuodõ kandõ, sīepierast ku ta um Rišting Pūoga.
28. Algid imligid iļ sīe, sīepierast ku tulab āiga, ku amad, kis ōdis āt, täm īeldõ kūlõbõd
29. Ja tulbõd ulzõ, kis jõvvõ āt tiend, ilznūzõmizõs jelamiz pǟl, kis tiggõ āt tiend, ilznūzõmizõs suņd pǟl.
30. Entšõst ma äb või mittõ midagist tiedõ; kui ma ūob kūlõn, ma kāndab kuodõ, ja min kuod um õigi, sīepierast ku ma äb votš entš tāmist, aga sīe tāmist, kis mīnda um kaimõn.
31. Až ma īž īl entš tapartõb, siz min tapartõks äb ūo õigi.
32. Ikš mū um, kis iļ min tapartõb, ja ma tīedab, ku tapartõks um õigi, mis ta iļ min tapartõb.
33. Tēg kāimist Jāņ jūr, ja ta tapartiz tuota.
34. Aga ma äb võta tapartõkst rištingst, sīepierast ma kītõb sieda, laz tēg sāgõd pästõt.
35. Ta voļ kīnḑõl, mis paliz ja pāistiz, aga tēg tāšt täm sieldõms lītiz āiga pǟl rīemlist vōlda.
36. Aga minnõn um sūrim tapartõks äb ku Jāņst, sīepierast ku ne tīed, mis Iza minnõn um andõn, laz ma nēḑi täutõg, ne tīed, mis ma tieb, tapartõbõd iļ min, ku Iza um mīnda kaimõn.
37. Ja Iza, kis mīnda um kaimõn, se īž um iļ min tapartõn; tēg ät ūot äb kunagist, äb täm īeldõ kūlõnd, äb täm näggõ nǟnd.
38. Ja täm sõna äb ūo täd vail voldzi, sīepierast ku tēg ät uskõt sīen, kīentõ ta um kaimõn.
39. Tēg votšõt kēris, sīepierast ku tēg arrõt, ku nēši um igani jelami, ja ne āt, mis iļ min tapartõbõd.
 2 Tim. 3,15—17. Luk. 24, 27
40. Ja tēg äd tāt min jūr tūlda, laz täddõn volgõ igani jelami.
41. Ouvõ rovšti ma vastõ äb võta.
42. Aga ma tēḑi tūndõb, ku täd sizal äb ūo Jumal ārmastõkst.
43. Ma ūob tund entš lza nims, ja tēg ät võtat mīnda vastõ; ku ikš mū tulab īž entš nims, tǟnda tēg võtat vastõ.
44. Kui tēg võit uskõ, vastõ võttõs īdtuoizõst ouvõ, ja ouvõ mis um āinagist Jumalõst, tēg ät votšõt?
45. Algid mõtligid, ku ma tēḑi sītlõb Iza jeds; um kis tēḑi sītlõb, Mōzus, kīen pǟl tēg lūotõt.
46. Sīepierast, až tēg uskõkst Mōzusõn, uskõkst tēg ka minnõn, sīepierast ku ta um iļ min kēratõn.
47. Aga ku tēg ät uskõt täm kēradõn, kui tēg võit uskõ min rõkudõn?
6. Pǟkabal.
 Jēzus sīetõb 5000 rištingt, kǟb vied päl ja rõkandõb iļ entš leja ja vier vaimliz sīemiz ja jūomiz.
Petrus tapartõb iļ Jēzus.
1. Pierrõ sieda lekš Jēzus iļ Galileamā mier Tiberia jūs.
2. Aga pǟgiņ rovšti lekš tämmõn tagan, sīepierast ku ne neist nēḑi imtēḑi, mis ta tei rujad jūs.
3. Aga Jēzus lekš ilzõ mäg pǟl ja istiz entš oppijidõks sīn māzõ.
4. Aga jūdõd passa pivad voļt ležgõl.
5. Ku ni Jēzus siļmi nustiz ja neiz, ku pǟgiņ rovšti täm jūr tulab, kītiz ta Filippusõn: Kust mēg võtam leibõ, laz ne sāgõd sīedõ?
6. Aga sieda ta kītiz tǟnda kertõs, sīepierast ku ta īž kil tīediz, mis ta tāž tiedõ.
7. Filippus vastatiz tämmõn: Kād sada denar rā jedst leibõ äb ulat näntõn, laz jegaikš võtag mingiz rāškiz.
8. Ikš täm oppijist, Andreas, Sīmon Petrus veļ, kītiz tämmõn:
9. Täs um ikš puoiški, sīen āt vīž voddõrzleibõ ja kakš kallõ, set mis se um nei pǟgiņdõn.
10. Jēzus rõkandiz: Pangid rovvõn māzõ istam.
Aga sīes kūožõs voļ pǟgiņ rovvõ; siz istist māzõ aru pierrõ vīž tūontõ mīestõ.
11. Siz Jēzus võtiz lēbad ja tiennõn āndiz mäggõl kubbõ tunnõdõn, neiīž ka kalast, kuijen tāšt.
12. Aga ku ne voļt tuoitõt, kītiz täma entš oppijidõn: Kuoŗŗigid kubbõ iļīend sumard, algõ mittõ midagist kaddõm lǟgõ.
13. Siz ne kūorist kubbõ ja täutist kakštuoistõn krežilt sumardõks nēšti vīdst voddõrzlēbast, mis voļ pǟlõ īend näntõn, kis voļt sīend.
14. Siz rovz, nǟds imtǟtõ, mis ta tei, kītist, ku ta um tuodlist se profet, kīen um māilmõ tulmõst.
15. Siz Jēzus, tundõs, ku ne tāšt tūlda ja tǟnda akkõ, laz kēņigõks nustagõd, lekš kilgõ ikšiggiņ ilzõ mäg pǟlõ.
 p. 18, 36. 16—21. Mat. 14. 22—33;
16. Aga ku ȭdõg tuļ, lekšt täm oppijid luoikõ miernaigõ.
17. Ja laijõ astõnd tuļt iļ mier Kapernaumõ, ja voļ juba pimdõks eitõn, ja Jēzus iz ūo tund nänt jūr.
18. Aga sūrst pūgijist tūlst sugiz mīerda.
19. Siz, mingiz pūol piļgõmt sõudõnd, neist ne Jēzust mier pǟl kǟm ja lāja ležgõl volm ja ne ädagist.
20. Aga ta kītiz näntõn: Mina ūob, algid kārtagid.
21. Siz tāšt ne võttõ tǟnda laijõ, ja lāja voļ piga sǟl aigas, kussīn ne lekšt.
22. Tuoiz pǟvan rovz, kis tūolapūol mīerda pīlist, neist ku mūdõ laijõ sǟl iz ūo vond, ku se ikš, ja ku Jēzus iz ūo lǟnd oppijid īņi laijõ, sīepierast ku täm oppijid ikšiggiņ voļt jara lǟnd.
23. Aga munt lājad tuļt Tiberiast sīe kūož ležgõl, kus Izandõst pivastõt lēba voļ sīedõt.
24. Ku ni rovz neist, ku äb Jēzus, äb täm oppijid, sǟl äb ūot, astist ne lājiz ja tuļt Kapernaumõ Jēzusõ votšõm.
25. Ja lieudõnd tǟnda tuoizkilgs mīerda, ne rõkandist täm pǟl: Rabbi, kuna sa said sīnõ?
26. Jēzus vastatiz näntõn ja rõkandiz nänt pǟl: Tuodlist, tuodlist ma kītõb täddõn: Tēg mīnda ät votšõt sīepierast, ku ūot imtǟtõ nǟnd, aga sīepierast, ku tēg seit ja sait tuoitõt lēbast.
27. Algid võiksligid tuoit tagan, mis kadub, aga tuoit tagan, mis īeb iganizõ jelamizõ, mis Rišting Pūoga täddõn āndab; sīepierast ku sieda um Jumal Iza vizantõn.
28. Siz ne rõkandist täm pǟl: Mis mēg võiksõm, laz tiegõm Jumal tīedõ?
29. Jēzus vastatiz ja rõkandiz nänt pǟl: Se um Jumal tīe, ku tēg uskõt sīe pǟl, kīentõ ta um kaimõn.
30. Nei ne rõkandist täm pǟl: Mingist imtǟtõ siz sa tied, laz mēg nǟgõm ja sin pǟl uskõgõm, mis sa tied?
31. Mäd izad seit mannõ kōgars, kui um kēratõt: Täma āndiz näntõn touvõst leibõ sīedõb.
32. Jēzus rõkandiz nänt pǟl: Tuodlist, tuodlist ma kītõb täddõn: Iz Mōzus täddõn touvõst leibõ ānda, aga min Iza āndab täddõn touvõst õigist leibõ.
33. Sīepierast ku Jumal lēba um se, kis touvõst māzõ tulab ja māīlman jelamist āndab.
34. Siz ne rõkandist täm pǟl: Izand, ānda mäddõn īdõkabal seļļist leibõ.
35. Jēzus rõkandiz nänt pǟl: Mina ūob jelamiz lēba; kis min jūr tulab, sīen äb lī nälgõ nēmist ja kis min pǟl uskub, äb lī kunagist jūomiz nǟlgas.
36. Aga mina kītõb täddõn: Laz tēg kil nǟgõd, tēg ät uskõt.
37. Ama, mis Iza minnõn āndab, tulab min jūr, ja kis min jūr tulab, sieda ma ulzõ äb ēta.
38. Sīepierast ku ma ūob touvõst māzõ tund, äb laz ma entš tāmist tiegõ, aga entš kaimijiz tāmist.
39. Aga se um min kaimijiz tāmi, algõ mina amast, mis ta minnõn um andõn, mittõ midagist kātõg, aga virgtõg peris pǟvan.
40. Aga se um Iza tāmi, laz jegaīdõn, kis Puoigõ nǟb ja täm pǟl uskub, volgõ igani jelami, ja ma virgtõb tǟnda peris pǟvan.
41. Siz jūdõd sait nukkõrdõks iļ sīe, ku ta voļ rõkandõn: mina ūob lēba, kis touvõst um tund.
42. Ja rõkandist: Kas se äb ūo Jēzus Jōzef pūoga, kīen izzõ ja jemmõ mēg tundõm; kui siz ta ni kītõb, ku ta voļļi touvõst māzõ tund?
43. Jēzus vastatiz ja rõkandiz nänt pǟl: Algid volgid nukkõrd īžentš vail.
44. Mitikš äb või tūlda min jūr, až Iza, kis mīnda um kaimõn, tǟnda äb vieda, ja ma virgtõb tǟnda peris pǟvan.
45. Profetis um kēratõt: Ja amad lībõd Jumalst opatõt; amad, kis kūlõbõd Izzõ ja oppõbõd, tulbõd min jūr.
46. Äb ku mingi Izzõ volks nǟnd, kui se, kis um Jumalst, se um Izzõ nǟnd.
47. Tuodlist, tuodlist ma kītõb täddõn: Kis uskub, sīen um igani jelami.
48. Ma ūob jelamiz lēba.
49. Täd izad seit mannõ kōgars ja kūolist.
50. Se um lēba, tund māzõ touvõst, laz, kis tämstõ sīeb, ta algõ kūolõg.
51. Ma ūob jelamiz lēba, kis touvõst um māzõ tund, až mingi sīest lēbast sīeb, se jelab iganõs; ja se lēba, mis ma täddõn āndab, um min leja māīlma jelamiz pierast.
52. Siz rīdļist jūdõd entš vail rõkandõs: Kui ta võib andõ mäddõn entš lejjõ sīedõ?
53. Jēzus rõkandiz nänt pǟl: Tuodlist, tuodlist ma kītõb täddõn: Až tēg ät sīet Rišting Pūoga lejjõ ja ät jūot täm vīerda, täddõn äb ūo jelamist sizal.
54. Kis min lejjõ sīeb ja min vīerda jūob, sīen um igani jelami, ja ma virgtõb tǟnda peris pǟvan.
55. Sīepierast ku min leja um õigi tuoit ja min ver um õigi jūomnāiga.
56. Kis min lejjõ sīeb ja min vīerda jūob, se īeb min sizzõl ja ma täm sizzõl.
57. Kui jelzi Iza mīnda um kaimõn ja mina jelab leb Iza, nei ka se jelab, kis mīnda sīeb, leb min.
58. Se um se lēba, mis touvõst, um māzõ tund, äb nei kui izad āt sīend ja kūolõnd; kis sieda leibõ sīeb, jelab iganõs.
59. Sieda rõkandiz ta opatõs zinagogõs Kapernaums.
60. Siz pǟgiņ täm oppijid, sieda kūlõs, rõkandist: Täm rõk um viza, kis võib sieda kūldõ?
61. Aga Jēzus tieudõs īž entšõst, ku täm oppijid voļt iļ sīe nukkõrd, rõkandiz nänt pǟl: Kas se täddõn kõzzõ tieb?
62. Kui siz, ku tēg nǟt Rišting Puoigõ ilzõ lǟm, kus ta jedmõl um vond?
63. Vaim um kis jellõ tieb, leja äb kõlb suggõ; sõnad, mis ma täd pǟl ūob rõkandõn, āt vaim ja jelami.
64. Aga mūḑi um tēšti, kis äb uskõt; sīepierast ku Jēzus tīediz īrgandõksõst, kis ne voļt, kis ist uskõt; ja kis se voļ, kis tǟnda jara āndab.
65. Ja kītiz: Sīepierast ma ūob kītõn täddõn, ku mitikš äb või min jūr tūlda, až se äb ūo andtõt tämmõn Izast.
66. Sīest irgst lekš pǟgiņ täm oppijist tāgiž, kartõs, ja ist kǟt sugid tämmõn tagan.
67. Siz Jēzus rõkandiz. nänt kādtuoistõn pǟl: Kas tēg ka tāt jara lǟdõ?
68. Sīmon Petrus vastatiz tämmõn: Izand, kīen jūr laz mēg lǟgõm?
Sinnõn āt iganiz jelamiz sõnad.
69. Ja mēg ūom uskõnd ja tundõm sānd, ku sa ūod se Jumalõst pivastõt.
70. Jēzus vastatiz näntõn: Kas ma äb ūo tēḑi kakštuoistõn ulzõ kuoŗŗõn ja tēšti ikš um kure.
71. Aga ta rõkandiz sieda iļ Jūdas Sīmon pūoga Iskariot; sīepierast ku se piḑim tǟnda jara āndam, volds nēšti kādtuoistõnst.
7. Pǟkabal.
 Jēzus lǟb Jeruzalemõ liedboug pivad pǟl; opatõb pivakuodas; rīḑlimi täm pierast; iļist prīestõrd ja farizejõd gint.
Nikodemus kaitsimi.
1. Ja pierrõ sieda Jēzus kei Galileamā kouţi, sīepierast ku ta iz tā Jūdeamā kouţi kǟdõ, ku jūdõd tāšt tǟnda māzõ tappõ.
2. Aga jūdõd liedboug pivad voļt ležgõl.
3. Siz rõkandist täm veļid täm pǟl: Li sītšt mūzõ ja li Jūdeamālõ, laz sin oppijid nǟgõd sin tīeḑi, mis sa tied.
4. Sīest ku mitikš äb tie mittõ midagist salas, až ta tāb īž ovari vōlda; ku sina ammõ sieda tied, siz nägţ ēntšta māīlman.
5. Sīepierast ku ka täm veļid ist uskõt täm pǟl.
6. Siz kītiz Jēzus näntõn: Min paraz āiga vel äb ūo tund, aga täd paraz āiga um īdõkabal.
7. Māīlma äb või tēḑi gintõ, aga mīnda ta gintõb, sīepierast ku ma tapartõb iļ täm, ku täm tīed āt tiglist.
8. Ligid tēg mäggõl pivad pǟl, ma vel äb lǟ nänt pivad pǟl, sīest ku min paraz āiga vel äb ūo täutõt.
9. Aga sieda nänt pǟl rõkandõs ta ei Galileamāl.
10. Aga ku täm veļid voļt mäggõl lǟnd pivad pǟl, siz ka ta lekš mäggõl, äb ēntšta nägţõs, aga kui salas.
11. Nei jūdõd pivad pǟl tǟnda votšist ja kītist: Kus ta um?
12. Ja rov vail voļ sūr rīḑlimi iļ täm;
īd kītist, ku ta voļļi jõva, tuoist kītist: Äb, sīepierast ku ta pietab rovšti.
13. Ama sīeks iz rõk īl täm mitikš ovarstiz, irm pierast jūdist.
14. Aga juba pivad sidamõl lekš Jēzus mäggõl pivakuoddõ ja opatiz.
15. Siz jūdõd imlist kītõs: Kui täma, äboppõn, tīedab kēridi?
16. Siz Jēzus vastatiz ja rõkandiz nänt pǟl: Min opatõks äb ūo minst, aga sīest, kis mīnda um kaimõn.
17. Až mingi täm tāmiz pierrõ tāb tiedõ, sāb aru, kas se opatõks um Jumalst või kas ma entšõst rõkandõb.
18. Kis īžentšõst rõkandõb, votšub entš ouvõ, aga kis votšub entš kaimijiz ouvõ, se um tuodli ja äbõigõmt täm sizal äb ūo.
19. Kas Mōzus äb ūo täddõn pandõkst opatõks andõn ja mitikš tēšti pandõkst opatõkst äb täut?
Mis tēg votšõt mīnda māzõ tappõ?
20. Rovz vastatiz: Sinnõn um kure vaim; kis votšub sīnda māzõ tappõ?
21. Jēzus vastatiz ja rõkandiz nänt pǟl: Īd tīe ma tei, ja tēg amad imlõt.
22. Mōzus um immõriedimiz sīepierast täddõn andõn (äb neme ta volks Mōzusõst, aga um ižist), ja tēg immõriedõt rištingt zabbat pǟvan.
23. Ku rišting sāb immõriedimist zabbat pǟvan, äbmurdõs Mōzus pandõkst opatõkst, mis tēg siz min pǟl ūot kõzzist, ku mina zabbat pǟvan tei tierrõks ama rišting.
24. Algid kāndagid kuodõ sīlmad aru pierrõ, aga kāndagid õigist kuodõ.
25. Siz Jeruzalem rovšti mūḑi kītist: Kas ta äb ūo se, kīentõ ne tābõd māzõ tappõ?
26. Ja vaņtl, ta rõkandõb ovarstiz ja ne äb kītõt täm pǟl mittõ midagist; kas mäd iļimõd ni tuodlist āt aru sānd, ku ta um Kristus?
27. Aga mēg tīedam, kust ta um: aga ku Kristus tulab, mitikš äb tīeda, kust ta um.
28. Siz pivakuodas opatõs Jēzus nutiz ja kītiz: Kil tēg mīnda tundõt ja tīedat kust ma ūob; ja entšõst ma äb ūo tund, aga tuodli um se, kis mīnda kāimiz, kīentõ tēg ät tundõt.
29. Ma tūndõb tǟnda, sīest ku ma ūob tämst, ta mīnda um kaimõn.
30. Siz ne tāšt tǟnda vizzõ võttõ, aga mitikš iz pan käta tämmõn jūrõ, sīepierast ku täm āiga vel iz ūo tund.
31. Aga rov vaild uskist pǟgiņ täm pǟl ja kītist: Ku Kristus tulab, kas ta emiņ imtēḑi tieb, äb ku mis se um tiend?
32. Farizejõd kūlist rovšti iļ täm nei rīḑlõm, ja iļļist prīestõrd ja farizejõd kāimist pūošidi, laz ne tǟnda võtagõd vizzõ.
33. Siz Jēzus rõkandiz: Lītiz āiga ma vel ūob täd vail ja ma lǟb siz sīe jūr, kis mīnda um kaimõn.
34. Siz tēg mīnda votšõt ja ät līedat, ja kus ma ūob, sin tēg ät võit tūlda.
35. Siz jūdõd rõkandist entš vail: Kussīn ta tāb lǟdõ, ku mēg tǟnda äb līedam?
Kas ta nänt jūr lǟb, kis grīekõd vail āt laigald pildõt, ja opatõb grīekidi?
36. Mis rõk se um, mis ta rõkandiz: Tēg mīnda votšõt ja ät līedat, ja kus ma ūob, sīn tēg ät võit tūlda?
37. Aga pivad peris, sūrs, pǟvan pīliz Jēzus ja nutiz kītõs: Až mingi jūodõ tāb, tulgõ min jūr ja jūogõ.
38. Kis min pǟl uskub, kui kēra rõkandõb, sīe kejast jūokšõbõd ulzõ jelamiz viedud.
39. Aga sieda rõkandiz ta Vaimst, mis ne piḑim sām, kis täm pǟl uskõbõd; sīepierast iz ūo vel Vaimõ, ku Jēzus iz ūo vel ouvõ nustõt.
40. Siz, sieda sõnnõ kūlõs, pǟgiņ rovšti kītist: Se um tuodlist profet.
41. Munt kītist: Ta um Kristus; aga munt kītist: Kas Kristus Galileamāld tulab?
42. Kas kēra äb ūo rõkandõn, ku Kristus tulab Dāvid sugst ja piškist Betlem jālgabst, kust Dāvid periņ voļ?
43. Siz sugiz rov vail mõtkõdvait täm pierast.
44. Aga munt nēšti tāšt tǟnda vizzõ võttõ, set ku mitikš iz pan tämmõn kežži jūr.
45. Siz pūošid tuļt iļist prīestõrd ja farizejõd jūr, ja ne rõkandist nänt pǟl: Mikšpierast tēg ist tūot tǟnda?
46. Pūošid vastatist: Mitikš rišting mittõ kunagist nei äb ūo rõkandõn, kui se rišting rõkandiz.
47. Siz farizejõd vastatist näntõn: Kas tēg ka ūot jara piettõt?
48. Kas siz mingi iļimist või farizejist täm pǟl um uskõn?
49. Aga rovz, kis pandõkst opatõksõst äb sā aru, um jara vandõt.
50. Nikodemus, kis īezõ täm jūr voļ tund, ikš nēšti volds, kītiz nänt pǟl:
51. Kas mäd pandõkst opatõks jedmõl kāndab kuodõ iļ rišting, kuņtš äb ūo kūldõn tagan iļ täm ja um tieutõ sānd, mis ta um tiend?
52. Ne vastatist ja rõkandist täm pǟl: Kas sa ka äd ūo Galileamāld; votš tagan ja vaņtl, ku Galileamāld mitikš profet äb nūz.
53. Ja jegaikš lekš entš kuodai.
8. Pǟkabal.
 Abjelamiz mūrdaji nai.
Jēzus māīlma sieldõm.
Rõk jūdõd äbusk vastõ.
1. Aga Jēzus lekš Eļmäg pǟlõ.
2. Aga ūoņdžõl varald tuļ ta tegiž pivakuoddõ, ja ama rovz tuļ täm jūr, ja ta māzõ istõn opatiz nēḑi.
3. Aga kēratundijid ja farizejõd tuoit īd naiz täm jur, kis abjelamiz mūrdamiz jūs voļ aktõt, ja tǟnda sidamõl pannõd
4. Ne kītist täm pǟl: Se nai um abjelamiz mūrdamiz jūs aktõt;
5. Aga Mōzus pandõksõs um pandõt seļļiži kividõks māzõ ētam; mis sa siz kītõd?
6. Aga sieda ne kītist tǟnda kertõs, laz näntõn volgõ tǟnda sītlõ.
Aga Jēzus mā jūr lommõn kēratiz suormkõks mā pǟl.
7. Aga ku ne kizzõs tämmõn pǟlõ ajist, nūziz ta pistõ ja rõkandiz: Kis um tēšti ilm pattõ, laz ežmi viskõg kiv täm pǟlõ.
8. Ja tegiž mā jūr lommõn ta kēratiz mā pǟl.
9. Aga sieda kūlõnd lekšt ne, urgõs vaņimist, īdtuoiz tagan jara, ja ta ei ikšiggiņ, ja nai, kis sidamõl voļ.
10. Aga Jēzus nūzõn pistõ rõkandiz täm pǟl: Kus ne āt, mitikš äb ūo iļ sin suņdõ kandõn?
11. Aga ta rõkandis: Izand, mitikš.
Aga Jēzus rõkandiz: Siz ka ma äb kānda suņdõ iļ sin; li, ala tie pattõ ni emiņ.
12. Siz Jēzus tegiž nänt pǟl rõkandõs kītiz:.
Mina ūob māīlma sieldõm.
Kis minnõn tagan lǟb, äb kǟ pimdõms, sīepierast ku tämmõn um jelamiz sieldõm.
13. Siz farizejõd rõkandist täm pǟl: Sina īž tapartõd iļ entš, sin tapartõks äb ūo tuodli.
14. Jēzus vastatiz ja rõkandiz nänt pǟl: Ku ma ka īž iļ entš tapartõb, min tapartõks um tuodli, sīepierast ku ma tīedab, kust ma tulab ja kussīn ma lǟb; aga tēg ät tīedat, kust ma tulab ja kussīn ma lǟb.
15. Tēg kāndat kuodõ leja mīel pierrõ; ma äb kānda kuodõ iļ mitīd.
16. Aga ku ma ka kāndab kuodõ, min kuod kāndami um õigi, sīepierast ku ma äb ūo ikš, aga ma ja kis mīnda kāimiz.
17. Aga täd pandõksõs um ka kēratõt, ku kād rišting tapartõks um tuodli.
18. Ma ūob, kis iļ entš tapartõb, ja iļ min tapartõb Iza, kis um kaimõn mīnda.
19. Siz ne kītist täm pǟl: Kus um sin Iza?
Jēzus vastatiz: Tēg ät tundõt äb mīnda äb min Izzõ; až tēg tundõkst mīnda, siz tēg tundõkst ka min Izzõ.
20. Nänt sõnad ta rõkandiz opatõs pivakuodas oppõrrākast jūs, ja mitikš iz võta tǟnda vizzõ, sīepierast ku vel iz ūo tund täm stuņd.
21. Siz Jēzus rõkandiz tegiž nänt pǟl: Ma lǟb jara ja tēg mīnda votšõt ja tēg kūolõt entš patud sizal: kussīn ma lǟb, tēg tūlda ät võit.
22. Siz jūdõd kītist: Kas ta īž entšta māzõ tapab, ku ta kītõb: Kussīn ma lǟb, tēg ät võit?
23. Ja ta kītiz näntõn: Tēg ūot ald, ma ūob ildõst; tēg ūot sīest entšõst māīlmast, ma äb ūo sīest māīlmast.
24. Sīepierast ma rõkandiz täd pǟl, ku tēg entš patud sizal kūolõt; aga nei kui tēg ät uskõt, kis ma ūob, tēg kūolõt entš patud sizal.
25. Siz ne kītist täm pǟl: Kis sa ūod?
Jēzus rõkandiz nänt pǟl: Ma ūob īrgandõksõst se, mis ma ka täd pǟl rõkandõb.
26. Minnõn um pǟgiņ iļ täd rõkandõmõst ja kuodõ kāndamõst, aga kis mīnda um kaimõn, um tuodli, ja mis ma tämst ūob kūlõn, sieda ma rõkandõb māīlmas.
27. Ne ist sāt aru, ku ta rõkandiz entš Izast.
28. Siz Jēzus rõkandiz: Až tēg Rišting Puoigõ ilantõt, siz tēg sāt aru, ku ma se um, ja entšõst ma äb tie mittõ midagist, aga kui Iza um opatõn mīnda, nei ma rõkandõb.
29. Ja kis mīnda kāimiz, um minkõks, ta äb jeta mīnda ītõ, laz ma tiegõ īdõkabal mis tämmõn mīelpierast um.
30. Ku ta sieda rõkandiz, uskist pǟgiņ täm pǟl.
31. Siz Jēzus kītiz nänt jūdõdõn, kis täm pǟl uskist: Až tēg īet min sõna jūr, tēg ūot tuodlist min oppijid.
32. Ja tēg sāt tundõm tuota ja tuož tieb tēḑi vabaks.
33. Ne vastatist tämmõn: Mēg ūom Abraam sugkazamst ja äb kunagist äb ūom kīnga kūlijid vond; kui siz sa kītõd, ku sāt vabaks?
34. Jēzus vastatiz näntõn: Tuodlist, tuodlist ma kītõb täddõn, ku jegaikš, kis pattõ tieb, um pat kūliji.
35. Aga kūliji äb īe kuoddõ iganõs, iganõs īeb Pūoga.
36. Až ni Pūoga tēḑi vabaks tieb, siz tēg ūot tuodlist vabad.
37. Ma tīedab, ku tēg ūot Abraam sugkazamst, aga tēg votšõt mīnda māzõ tappõ, sīepierast ku min sõna äb mād täd sizzõl.
38. Ma rõkandob, mis ma ūob nǟnd Iza jūs; ja tēg tiegid ka, mis tēg ūot nǟnd entš Iza jūs.
39. Ne vastatist ja rõkandist täm pǟl: Mäd iza um Abraam.
Jēzus kītiz näntõn: Až tēg volkst Abraam lapst, tēg tiekst ka Abraam tīeḑi.
40. Aga ni tēg votšõt mīnda māzõ tappõ, rištingt, kis täddõn um kītõn tuota, mis ta um kūlõn Jumalst.
Sieda Abraam äb ūo tiend.
41. Tēg tiet entš iza tīeḑi.
Ne rõkandist täm pǟl: Mēg äb ūom sugid sindõnd pūortõdajamizõst, mäddõn um ikš Iza, Jumal.
42. Jēzus rõkandiz nänt pǟl: Až Jumal volks täd Iza, siz tēg ārmastõkst ka mīnda; sīepierast ku ma ūob Jumalst lǟnd ja tund.
Sīest ku ma äb ūo īž entšõst tund, aga ta um mīnda kaimõn.
43. Mikšpierast tēg ät sāt aru min rõkst?
Sīepierast ku tēg ät võit kūlõ min sõnnõ.
44. Tēg ūot izast kurest ja tāt tiedõ entš iza tāmiz pierrõ; ta um vond īrgandõksõst rovz tapaji ja äb ūo tuod jūr īend, sīepierast ku täm sizal tuota äb ūo.
Ku ta pietukst rõkandõb, rõkandõb ta entšõst, sīepierast ku ta um pietaji ja sīe iza.
45. Aga laz ma kil kītõg tuota, tēg ät uskõt min pǟl.
46. Kis tēšti võib iļ min pattõ tapartõ?
Až ma tuota kītõb, mikšpierast tēg ät uskõt min pǟl?
47. Kis Jumalst um, kūlõb Jumal sõnḑi; tēg sīepierast ät kūlõt, ku tēg ät ūot Jumalst.
48. Jūdõd vastatist ja rõkandist täm pǟl: Kas mēg äb ūom õigist kītõnd, ku sa ūod Zamariamā rišting ja ku sinnõn um kure.
49. Jēzus vastatiz: Minnõn äb ūo kurest, aga mina ouvõstõb entš Izzõ, ja tēg mīnda ät ouvõstõt.
50. Aga mina äb votš entš ouvõ; um kis votšub ja kuodõ kāndab.
51. Tuodlist, tuodlist ma kītõb täddõn: Až mingi min sõnnõ tǟdõl panab, se kūolõmt äb nǟ iganõs.
52. Jūdõd rõkandist täm pǟl: Ni mēg ūom aru sānd, ku sinnõn um kure.
Abraam kūoliz ja profetõd, ja sina kītõd: až mingi min sõnnõ tǟdõl panab, se kūolõmt äb maits iganõs.
53. Kas sa sūrim ūod ku mäd iza Abraam, kis um kūolõn ja profetõd āt kūolõnd.
Missõks sa ēntšta tied?
54. Jēzus vastatiz: Až ma īž ēntšta ouvõstõb, siz min ouv äb ūo mittõ midagist; kis mīnda ouvõstõb, um min Iza, kīenst tēg kītõt, ku ta voļļi täd Jumal.
55. Ja tēg ät tundõt tǟnda, aga mina tūndõb tǟnda, ja až ma rõkandõb, ku ma äb tund tǟnda, siz ma ūob tädkõks īti pietaji; aga mina tūndõb tǟnda ja panab tǟdõl täm sõnnõ.
56. Abraam, täd iza, sai rīemlizõks, ku piḑim nǟm min päuvõ ja ta neiz ja voļ rīemli.
57. Siz jūdõd rõkandist täm pǟl: Sinnõn äb ūo vel vītõkimdõ āigastõ ja sa ūod Abraamt nǟnd?
58. Jēzus rõkandis nänt pǟl: Tuodlist, tuodlist ma kītõb täddõn: jedmõl kui Abraam sīndiz, voļ mina.
59. Siz ne võtist kividi vistõb täm pǟlõ; aga Jēzus salatiz ēntšta ja lekš pivakuodast ulzõ.
9. Pǟkabal.
 Jēzus tieb tierrõks zabbat pǟvan rišting, kis sougdi um sindõn.
Rõkandimi, mis iļ sīe imtīe sugub.
1. Ja piddiz lǟds ta neiz rištingt, kis voļ sougdi sindimizõst.
2. Ja täm oppijid kizist täm kädst, kītõs: Rabbi, kis um tiend pattõ, ta või täm vanbist, ku ta sougdi um sindõn?
3. Jēzus vastatiz: Äb ta ūo tiend pattõ, äb täm vanbist, aga laz Jumal tīed sāgõd seļtõt täms.
4. Mäddõn um tiemõst min kaimijiz tīedõ kuņtš um pǟva;
īe tulab, ku mitikš äb või tīedõ tiedõ.
5. Nei kōgiņ, kuņtš ma ūob māīlmas, ūob ma māīlma sieldõm.
6. Sieda rõkandõn ta sīļgiz māzõ ja tei siļgst tīegandõkst ja võidiz tīegandõksõks täm siļmi.
7. Ja rõkandiz täm pǟl: Li piezzõm Zīloam ojjõ (mis iļnustõt tǟntõb: kaimdõt).
Siz ta lekš ja pieziz ja tuļ nēji tāgiž.
8. Ku ni kāimad ja ne kis tǟnda jedmõl voļt nǟnd, ku ta voļ saņt, kītist: Kas se äb ūo se, kis istiz ja sāņtiz?
9. Munt kītist, ku ta se um; munt kītist: Äb, aga ta um īti sīekõks.
Ta kītiz, ku ta um se.
10. Siz ne kītist täm pǟl: Kui siz sin sīlmad āt vāldiņ tiedõt?
11. Se vastatiz: Rišting, kis sāb nimtõt Jēzusõks, tei tīegandõkst ja võidiz min siļmi ja kītiz minnõn, laz ma lǟgõ Zīloamõ ja piezzõg.
Siz lǟnd ja piezzõn ma sai nējizõks.
12. Ja ne rõkandist täm pǟl: Kus ta um?
Ta kītiz: Ma äb tīeda.
13. Ne vīšt tǟnda, kis jedmõl sougdi voļ, farizejõd jeddõ.
14. Aga se voļ zabbat pǟvan, ku Jēzus tei tīegandõkst ja tei tämmõn sīlmad vāldiņ.
15. Siz kizist ka farizejõd tegiž täm kädst, kui ta um nējizõks sānd.
Aga ta rõkandiz nänt pǟl: Ta paņ tīegandõkst min sīlmad pǟl, ja ma pieziz ēntšta ja nǟb.
16. Siz farizejist mūḑi kītist: Se rišting äb ūo Jumalst, ku ta äb pida zabbat päuvõ.
Munt kītist: Kui patli rišting võib tiedõ seļļiži imtēḑi?
Ja nänt vail sugiz mõtkõdvait.
17. Siz ne kītist tegiž sougdiz pǟl: Mis sa kītõd iļ täm, ku ta um sinnõn sīlmad vāldiņ tiend?
Aga se kītiz, ku ta um profet.
18. Siz jūdõd ist uskõt tǟnda, ku ta um vond sougdi ja um īend nējizõks, seņtš kuņtš voļt kutsõnd sīe vanbist, kis voļ īend nējizõks.
19. Ja kizist nänt kädst rõkandõs: Kas se um täd pūoga, kīenst tēg kītõt, ku ta um sindõn sougdi?
Kui siz ta nǟb paldiņ?
20. Siz täm vanbist vastatist ja rõkandist: Mēg tīedam, ku se um mäd pūoga ja ku ta um sindõn sougdi.
21. Aga kui ta ni nǟb, mēg äb tīedam; ja kis um tiend täm sīlmad vāldiņ, mēg äb tīedam.
Ta um vana kil, kizzigid täm entš kädst, laz ta īž rõkandõg iļ entš.
22. Sieda rõkandist täm vanbist sīepierast, ku ne kārtist jūdidi.
Sīepierast ku jūdõd voļt īds nõvs lātkubst ulzõ klõkšõ, až mingi nutab tǟnda Kristusõks.
23. Sīepierast rõkandist täm vanbist: Ta um vana kil, kizzigid täm entš kädst.
24. Siz ne kutsist tūoistakõrd tǟnda, kis voļ vond sougdi, ja rõkandist täm pǟl: Ānda Jumalõn ouvõ; mēg tīedam, ku se rišting um patli.
25. Siz ta vastatiz: Kas ta um patli, ma äb tīeda;
ītõ ma tīedab, ku ma sougdi vond, paldiņ nǟb.
26. Siz ne rõkandist täm pǟl: Mis ta tei sinnõn?
Kui ta tei sin sīlmad vāldiņ?
27. Ta vastatiz näntõn: Ma paldiņ kītiz täddõn ja tēg ät kūlõt.
Mis tēg tāt tegiž kūlõ?
Kas tēg ät tāt ka īedõ täm oppijidõks?
28. Ja ne suoimist tǟnda ja rõkandist: Sa ūod täm oppiji, mēg ūom Mōzus oppijid.
29. Mēg tīedam, ku Jumal um rõkandõn Mōzusõks, aga kust se um, mēg äb tīedam.
30. Rišting vastatiz ja rõkandiz nänt pǟl: Sīepierast um se im sīes, ku tēg ät tīedat kust ta um, ja ta um tiend vāldiņ min sīlmad.
31. Mēg tīedam, ku Jumal patliži äb kūl; aga až mingi um jumalkartli ja tieb täm tāmiz pierrõ, sieda ta kūlõb.
 Zvs. 15, 29;
32. Äb ūo iganõst kūltõt, ku mingi sougdiz sindõnõn um sīlmad vāldiņ tiend.
33. Až ta äb volks Jumalst, ta äb võiks mittõ midagist tiedõ.
34. Ne vastatist ja rõkandist täm pǟl: Sa ūod amalebbõ patis sindõn ja opatõd mēḑi?
Ja ne ētist täm ulzõ.
35. Jēzus sai kūltõ, ku ne voļt tǟnda ulzõ eitõnd, ja lieudõn tǟnda, rõkandiz: Kas sa uskud Rišting Pūoga pǟl?
36. Ta vastatiz ja rõkandiz: Ja kis ta um, Izand, laz ma võig uskõ täm pǟl?
37. Jēzus rõkandiz täm pǟl: Kil sa ūod nǟnd tǟnda, ja kis sinkõks rõkandõb, um ta.
38. Aga ta rõkandiz: Ma uskub, Izand; ja pallõs pāliz tǟnda.
39. Ja Jēzus rõkandiz: Mina ūob tund sīezõ māilmõ kuodõ kāndam, laz ne, kis äb nǟt, nǟgõd, ja kis nǟbõd, sougdizõks sāgõd.
40. Ja mūḑi farizejist, kis täm jūs voļt, kūlist sieda ja rõkandist täm pǟl: Kas mēg ka ūom sougdist?
41. Jēzus rõkandiz nänt pǟl: Volkst tēg sougdist, täddõn äb volks pattõ, aga ku tēg ni kītõt: Mēg nǟm, īeb täd pat.
10. Pǟkabal.
 Jõvast paintst ja täm lambist.
1. Tuodlist, tuodlist ma kītõb täddõn: Kis äb lǟ lambõd taļļõ uksõst, aga astab sizzõl kuskist mūst, se um salaj ja uņtapaj.
2. Aga kis lǟb uksõst, ta um lambõd paint.
3. Sīen uksvōidaji tieb vāldiņ ja lambõd kūlõbõd täm īeldõ; ja ta nutab entš lambidi nimpierast ja vīb nänt ulzõ
4. Ku ta amad entšlist um ulzõ ajjõn, ta lǟb näntõn jeds, ja lambõd kǟbõd tämmõn tagan, sīepierast ku ne tundõbõd täm īeldõ.
5. Aga vȭrõn ne äb kǟt tagan ja urgõbõd tämst, sīepierast ku ne äb tundõt vȭrõd īeldõ.
6. Sieda sǟdlõmist Jēzus kītiz näntõn, aga ne ist sāt aru, mis se um, mis ta nänt pǟl rõkandiz.
7. Siz Jēzus rõkandiz tegiž: Tuodlist, tuodlist ma kītõb täddõn, ku ma ūob lambõd ukš.
8. Amad, kis āt tund jedmõl mīnda, āt salajd ja uņtapajd, aga lambõd äb ūot kūlõnd nēḑi.
9. Mina ūob ukš.; až mingi lǟb leb min sizzõl, ta sāb pivalizõks ja lǟb sizzõl ja ulzõ ja līedab kāŗamādõ.
10. Salaj äb tul mū pierast, kui salandõm ja māzõ mūrdam ja tapam; mina ūob tund, laz näntõn volgõ jelami ja täudõm.
11. Mina ūob jõva paint; jõva paint āndab entš jengõ lambõd pierast.
12. Pālkali ja kis äb ūo paint, kīen entšist äb ūot lambõd, nǟb suta tulm ja jetab lambõd ja ūrgõb, ja suž akub nēḑi ja pillõb laigald.
13. Sīepierast ku ta um pālkali ja ta äb pida murtõ iļ lambõd.
14. Ma ūob jõva paint ja ma tūndõb entšliži, ja ne entšlist tūndõbõd mīnda.
15. Kui Iza tūndõb mīnda, nei ma tūndõb Izzõ; ja entš jengõ ma āndab lambõd pierast.
16. Ja minnõn um tuoiži lambidi, ne äb ūot sīest taļšt; nēḑi minnõn um ka juodõmõst ja ne kūlõbõd min īeldõ ja līb ikš kāŗa, ikš paint.
17. Iza ārmastõb sīepierast mīnda, ku ma āndab entš jengõ, laz tǟnda tegiž võtag.
18. Tǟnda mitikš äb võta mūst, aga ma āndab tǟnda īžentšõst; minnõn um võimi andõ tǟnda ja minnõn um võimi tegiž võttõ tǟnda; sīe pandõks mina ūob sānd entš Izast.
19. Siz sugiz nänt sõnad pierast tegiž mõtkõdvait jūdõd vail.
20. Aga pǟgiņ nēšti rõkandist: Tämmõn um kure ja ta jǟmpõb, mis tēg tǟnda kūlõt.
21. Munt rõkandist: Ne äb ūot sugid kurejämp sõnad; kas kure võib tiedõ vāldiņ sīlmad sougdistõn?
22. Sīelāigal voļt pivakuoda pivad Jeruzalems; voļ tāla.
23. Ja Jēzus kei pivakuodas Zalomon tȭlpanal.
24. Siz jūdõd astist tämmõn immõr ja kītist täm pǟl: Kui kōgiņ jelgid sa jetad mäd jengõ kād vail?
Až sa ūod Kristus, rõkand mäddõn sieda kuoḑin ulzõ.
25. Jēzus vastatiz näntõn: Ma kītiz täddõn ja tēg ät uskõt; tīed, mis ma tieb entš Iza nims, ne īž tapartõbõd iļ min.
26. Aga tēg ät uskõt, sīepierast ku tēg ät ūot min lambist.
27. Min lambõd kūlõbõd min īeldõ, ja ma tūndõb nēḑi, ja ne kǟbõd minnõn tagan.
28. Ja ma āndab näntõn iganiz jelamiz, ja ne äb lǟt iganõs ukkõ, ja mitikš äb kīsk nēḑi min käds ulzõ.
29. Min Iza, kis um andõn minnõn, um sūrim iļ ama, ja mitikš äb või ulzõ kīskõ Iza kädst.
30. Ma ja Iza ūom ikš.
31. Jūdõd votšist tegiž kividi, laz viskõgõd täm pǟl.
 p. 8, 59
32. Jēzus vastatiz näntõn: Ma ūob nägţõn täddõn pǟgiņ jõvḑi Iza tīeḑi; mingiz tīe pierast nēšti tēg viskõt min pǟl kividõks?
33. Jūdõd vastatist tämmõn: Jõvad tīed pierast mēg äb viskõm sin pǟl kividõks, aga Jumal suoimimiz pierast ja ku sa, rišting volds, ēntšta tied Jumalõks.
34. Jēzus vastatiz näntõn: Kas äb ūo kēratõt täd pandõksõs: »Ma rõkandiz: Tēg ūot jumald»?
35. Až ta nēḑi jumaldõks nutab, kīend pǟl Jumal sõna tuļ — ja kēra äb või sādõ murdtõt —
36. Kui tēg siz kītõt sīe pǟl, kīentõ Iza um pivastõn ja māilmõ kaimõn, ku ta suoimõb Jumalt, až ta rõkandõb: Ma ūob Jumal Pūoga.
37. Až ma äb tie entš Iza tīeḑi, algid uskigid min pǟl.
38. Aga až ma tieb, uskigid tīedõn, až tēg min pǟl ät uskõt, laz tēg aru sāgõd ja uskõgõd, ku Iza um mins ja ma ūob Izas.
39. Siz ne tāšt tegiž tǟnda akkõ, ja ta lekš nänt kežist ulzõ.
40. Ja lekš tegiž tūolapūol Jordant sīezõ kūožõ, kus Jāņ jedmõl voļ rištõn ja ei sīn.
41. Ja pǟgiņ tuļt täm jūr ja kītist: Algõ ka Jāņ mitītõ imtīedõ volgõ tiend, aga ama, mis Jāņ um rõkandõn iļ täm, um tuož.
42. Ja sǟl uskist pǟgiņ täm pǟl.
11. Pǟkabal.
 Latsarus virgtimi.
Farizejõd kom Kristus vasto.
1. Aga voļ ikš ruja, Latsarus Betaniast, Maria ja täm sõzar Marta kilast.
2. Aga Maria voļ se, kis voļ võidõn Izandt zalbõks ja täm jaļgi kūjastõn entš ibukstõks; sīe veļ, Latsarus, voļ ruja.
3. Siz sõzard kāimist täm jūr, kītõs: Izand, vaņtl, kīentõ sa ārmastõd, ta um ruja.
4. Aga Jēzus, sieda kūlõn, rõkandiz: Se ruja äb ūo kūolimiz pǟl, aga Jumal ouvõks, laz Jumal Pūoga sāgõ ouvõstõt leb sīe.
5. Aga Jēzus ārmastiz Martõ ja täm sõzart ja Latsarusõ.
6. Ku ta ni kūliz, ku ta um ruja, ei ta vel kakš päuvõ sīezõ entš kūožõ, kus ta voļ.
7. Pierrõ sieda ta kītiz oppijid pǟl: Lǟm tegiž Jūdeamāl.
8. Oppijid rõkandist täm pǟl: Jūdõd tāšt ni viskõ sin pǟl kividõks ja sa lǟd tegiž sīn.
 p. 8, 59. 10, 31
9. Jēzus vastatiz: Kas pǟvan äb ūo kakštuoistõn stuņdõ?
Až mingi kǟb päuvõ, sīen jālga äb ak, sīepierast ku ta nǟb sīe māīlma sieldõmt.
10. Aga až mingi kǟb īezõ, sīen jālga akub, sīepierast ku täms äb ūo sieldõmt.
11. Sieda ta rõkandiz ja kītiz pierrõ sieda nänt pǟl: Latsarus, mäd sõbra, magub, aga ma lǟb tǟnda unstõ virgtõm.
12. Siz oppijid rõkandist täm pǟl: Izand, až ta magub, sāb ta tierrõks.
13. Aga Jēzus rõkandiz iļ täm kūolimiz, aga ne mõtlist, ku ta rõkandõks iļ un maggimiz.
14. Siz Jēzus kītiz näntõn kuoḑin: Latsarus um kūolõn.
15. Ja ma ūob rīemli täd pierast, ku ma äb ūo vond sǟl, laz tēg uskõgõd; aga lǟm täm jūr.
16. Siz kītiz Tomas, nimtõt Kakšikõks, tuoist oppijidõn: Lǟm mēg ka, laz kūolõgõm tämkõks īņi.
17. Siz tund, līediz Jēzus tǟnda juba nēļa päuvõ ōdas maggõm.
18. Aga Betania voļ Jeruzalem ležgõl, nei mingist pūol pilgõmt jara.
19. Aga jūdist voļt pǟgiņ tund Marta ja Maria jūr nēḑi lūotantõm veļ pierast.
20. Ku ni Marta kūliz sieda, ku Jēzus tulab, lekš ta tämmõn vastõ; aga Maria ei kuodai istam.
21. Ni Marta rõkandiz Jēzus pǟl: Izand, až sa volkst sīḑ vond, min veļ äb volks kūolõn.
22. Ja ma paldiņ tīedab, ku, mis sa pālad Jumal kädst, Jumal āndab sinnõn.
23. Jēzus kītiz täm pǟl: Sin veļļõn um ilznūzõmõst.
24. Marta kītiz täm pǟl: Ma tīedab, ku ta nūzõb ilzõ periz pǟva ilznūzimizõs.
 p. 5, 29; 6, 40;
25. Jēzus rõkandiz täm pǟl: Ma ūob ilznūzimi ja jelami; kis min pǟl uskub, jelab, ku ta ka kūolõb.
26. Ja jegaikš, kis jelab ja uskub min pǟl, ab kūol iganõs; kas sa sieda uskud?
27. Ta kītiz täm pǟl: Vaņtl, Izand, ma uskub, ku sa ūod Kristus, Jumal Pūoga, kīen um tulmõst māilmõ.
 p. 6, 69
28. Ja sieda rõkandõn ta lekš ja kutsiz salliz sõzart Mariõ rõkandõs: Opatiji um täs ja kutsub sīnda.
29. Aga ta, ku sieda kūliz, nūziz kierdõ ilzõ ja lekš täm jūr.
30. Aga Jēzus iz ūo vel tund killõ sizzõl, aga voļ vel sīes kūožõs, kus Marta voļ tund tämmõn vastõ.
31. Siz jūdõd, kis täm jūs kuodas voļt ja tǟnda lūotantist, nǟds, ku Maria nūziz kierdõ ilzõ ja lekš ulzõ, lekšt tämmõn tagan, arrõs, ku ta lǟb ōda jūr, laz sǟl itkõg.
32. Ku ni Maria sai sīnõ, kus Jēzus voļ, sadiz ta, tǟnda nǟds, täm jālgad jūr māzõ, täm, pǟl rõkandõs;
Izand, až sa volkst sīḑ vond, min veļ äb volks kūolõn.
33. Ku ni Jēzus neiz tǟnda itkõm ja nēḑi jūdidi itkõm, kis voļt tund täm īņi, sai ta vaims nukkõrõks ja ei muraglizõks entšõs.
34. Ja rõkandiz: Kussīn tēg ūot pand tǟnda?
Ne kītist täm pǟl: Izand, tul ja vaņtl.
35. Ja Jēzus itkiz.
36. Siz jūdõd rõkandist: Vaņtl, kui ta um ārmastõn tǟnda.
37. Aga munt nēšti rõkandist: Kas se, kis um sīlmad vāldiņ tiend sougdizõn, iz või ka tiedõ,
38. Siz Jēzus, sānd tegiž entšõs nukkõrõks, lekš kālma jūr, aga se voļ ōda, ja kiv voļ tämmõn pǟl.
39. Jēzus kītiz: Nustagid jara kiv!
Kītõb täm pǟl Marta, kūolõn sõzar: Izand, tämmõn juba um kard jūs, sīepierast ku ta um nēļa pǟvaļi.
40. Jēzus kītiz täm pǟl: Kas ma äb ūo rõkandõn sin pǟl, až sa uskud, sād sa nǟdõ Jumal ouvõ.
41. Siz ne nustist jara kiv.
Aga Jēzus nustiz ilzõ sīlmad ja rõkandiz: Iza, ma tienub sīnda, ku sa ūod mīnda kūlõn.
42. Aga ma tīedab, ku sa mīnda īdõkabal kūlõd; aga rov pierast, kis immõr pīlõb, rõkandõb ma: laz ne uskõgõd, ku sa ūod kaimõn mīnda.
 p. 12, 30
43. Ja sieda rõkandõn, nutiz ta vegiz īelkõks: Latsarus, tul ulzõ!
44. Kūolõn tuļ ulzõ, jālgad ja kädud vizzõ vändtõt kāţõrdõkst, ja täm sīlmad voļt kattõt igārõnõks.
Jēzus kītiz näntõn: Pästagid täm vāldiņ ja āndagid tämmõn lǟdõ.
45. Siz pǟgiņ nēšti jūdist, kis Maria jūr voļt tund, nǟnõd mis ta tei, uskist täm pǟl.
46. Aga mūḑi nēšti lekšt jara farizejõd jūr ja kītist näntõn, mis Jēzus voļ tiend.
47. Siz tuļt kubbõ iļļist prīestõrd ja farizejõd nõvvõ pidam ja rõkandist: Mis mēg tiem, ku se rišting tieb pǟgiņ imtēḑi?
48. Až mēg jetam tǟnda nei, siz pǟgiņ uskõbõd täm pǟl; ja tulbõd rōmlist ja võtabõd mäd kädst jara kil mā kil rov.
49. Aga ikš nēšti, Kaifas, kis voļ sīe āigast iļļi prīestõr, rõkandiz nänt pǟl: Tēg ät tīedat mittõ midagist;
50. Ät mõtlõt ka, ku mäddõn um parim, až ikš rišting ukkõ lǟb rov pierast, äb ku lǟks ukkõ ama rov.
51. Aga sieda ta iz rõkand iž entšõst, aga sīe āigast volds iļļi prīestõr, rõkandiz ta kui profet, ku Jēzusõn um kūolõmõst rov jedst.
52. Ja äb rov jedst īd, aga laz ta ka īdõ kubbõ tūogõ laigald pildõt Jumal läpši.
53. Sīest pǟvast ni pidist ne nõvvõ tǟnda māzõ tappõ.
54. Siz Jēzus iz kǟ emiņ kuoḑin jūdõd vail, aga lekš sǟld jara kōgar ležglizõ kūožõ, Efraimõks nimtõt jālgabõ, ja voļ sǟl entš oppijidõks.
55. Aga jūdõd passa pivad voļt ležgõl, ja pǟgiņ lekšt sīest māst pivḑi, entš pūdistimiz pierast oppõrtõm.
56. Siz ne votšist Jēzusõ ja pivakuodas pīlõs rõkandist entš vail: Mis tēg arrõt, ku ta äb tul mäggõl Jeruzalemõ jedmõl passa pivad pǟl?
57. Aga iļļist prīestõrd voļt käsk andõnd, laz āndag tieutõ, až mingi tīedaks kus ta um, laz ne sāgõd tǟnda vizzõ võtam.
12. Pǟkabal.
 Maria vȭidab Jēzusõ zalbõks.
Jēzus ratstab Jeruzalemõ, opatõb iļ entš kūolimiz.
Ēļ touvõst.
Jūdõd äbusk.
1. Ku ni Jēzus tuļ kūž päuvõ jedmõl passa pivḑi Betaniõ, kus Latsarus voļ, kīentõ Jēzus voļ virgtõn kūolõnist;
2. Siz ne teitõ tämmõn sǟl ȭdõgist ja Marta pālkiz; aga Latsarus voļ ikš nēšti, kis voļt tämkõks īņi lōda jūs.
3. Siz Maria, võttõn martsiņ väggõ tõurõst nardiz zalbõ, vȭidiz Jēzus jaļgi ja kūjastiz täm jaļgi entš ibukstõks; aga tuba sai täutõb zalb kardkõks.
4. Aga Jūdas Iskariot, ikš täm oppijist, kis tǟnda pierrõ jara āndiz, kītiz:
5. Mikšpierast se zalb äb ūo jara mīdõt kuolmsada denar rā jedst ja andtõt sāņtõdõn?
6. Aga sieda ta rõkandiz äb sīepierast, ku ta murtõks sāņtõd pierast, aga sīepierast, ku ta voļ salaj ja ku ta, kui pūnga vōidaji, kāndiz, mis sīn sai pandõt sizzõl.
7. Siz rõkandiz Jēzus: Āndagid tämmõn armõ; sieda ta um ārmakstõn min matamiz pǟvaks.
8. Sīepierast ku sāņtõd āt īdõkabal täd jūs, aga mīnda äb ūo täddõn īdõkabal.
9. Siz pǟgiņ rovšti jūdõd vaild sait tieutõ, ku ta sǟl voļ, ja, tuļt, äb Jēzus pierast īd, aga laz nǟgõd ka Latsarusõ, kīentõ ta voļ virgtõn kūolõnist.
10. Aga iļļist prīestõrd pidist nõvvõ, laz võigõd ka Latsarusõ māzõ tappõ,
11. Ku täm pierast pǟgiņ jūdidi lekš sīn ja uskiz Jēzus pǟl.
12. Tuoiz pǟvan, ku pǟgiņ rovšti, kis voļt pivad pǟl tund, kūlist, ku Jēzus tulab Jeruzalemõ.
13. Võtist ne palmpūd okšti ja lekšt tämmõn vastõ ja ōrist: Hozianna, kītõt laz volgõ se, kis tulab Izand nims, Izrael kēņig!
14. Aga Jēzus lieudõn nūor ēzõl istiz täm pǟl, nei kui um kēratõt:
15. »Ala kart Tsīon tidar, vaņtl, sin kēņig tulab istõs ēzõl vārza pǟl.»
16. Sieda ist sāt ežmõks täm oppijid aru; aga ku Jēzus voļ ouvõstõt, siz ne mǟdlist, ku se voļ iļ täm kēratõt, ja ku ne voļt tiend tämmõn sieda.
17. Siz rovz, kis täm jūs voļt, tapartist, ku ta voļ Latsarusõ ōdast ulzõ kutsõn ja tǟnda virgtõn kūolõnist.
18. Sīepierast ka rovz lekšt tämmõn vastõ, ku ne kūlist, ku ta voļ tiend sieda imtǟtõ.
19. Siz farizejõd rõkandist entš vail: Vaņtligid, ku tēg ät võit tiedõ mittõ midagist; nǟ, māīlma lǟb tämmõn tagan.
20. Aga nänt siegas, kis voļt pivad pǟl tund pallõs pālam, voļt mingist grīekõd.
21. Ne ni lekšt Filippus jūr, kis voļ Betsaidast Galileamāld, ja pālist tǟnda kītõs: Izand, mēg täm nǟdõ Jēzusõ.
22. Filippus lekš ja kītiz Andreasõn;
Andreas ja Filippus lekšt ja kītist Jēzusõn.
23. Aga Jēzus vastatiz näntõn kītõs: Āiga um tund, laz Rišting Pūoga sāg ouvõstõt.
24. Tuodlist, tuodlist ma kītõb täddõn: Až nizzõd tiera, mā sizzõl saddõn, äb kūol, īeb ta ikšiggiņ; aga až ta kūolõb, kāndab ta pǟgiņ vīļakazzõ.
25. Kis entš jengõ ārmastõb, kātõb tǟnda; kis entš jengõ gintõb täs māīlmas, se vōidab tǟnda iganiz jelamizõn.
 Mat. 10, 39;
26. Až mingi minnõn tāb palkõ, kǟgõ minnõn tagan, ja kus ma ūob, sǟl līb volmõst ka min pālkalizõn; až mingi minnõn pālkõb, Iza ouvõstõb tǟnda.
27. Ni min jeng um muragli, ja mis laz ma rõkandõg?
Iza, pästa mīnda sīest stuņdst; aga sīepierast ma ūob tund, sīezõ stuņdõ.
28. Iza ouvõst entš nimmõ!
Siz tuļ touvõst ēļ: Ja ma ūob ouvõstõn ja ouvõstõb tegiž.
29. Siz rovz, kis sǟl pīlist ja sieda kūlist, kītist: Boratimi voļ.
Tuoist kītist: Engõl rõkandiz tämkõks.
30. Jēzus vastatiz ja rõkandiz: Se ēļ iz tul sugid min pierast, aga täd pierast.
31. Ni um sīe māīlma kuod.
Ni sāb ulzõ vistõt sīe māīlma iļim.
32. Ja ku mina sāb māst ilantõt, viedab ma amḑi entš jūr.
33. Aga, sieda ta kītiz tǟntõs, mingist kūolõmt tämmõn līb kūolõmõst.
34. Siz rovz vastatist tämmõn: Mēg ūom kūlõnd pandõkst opatõksõs, ku Kristus īeb iganõ, ja kui siz sina kītõd, ku Rišting Pūogan um ilantõt sāmõst?
Kis um se Rišting Pūoga?
35. Siz Jēzus rõkandiz nänt pǟl: Vel sieldõm um täd vail lītiz āiga.
Kǟgid kuņtš täddõn um sieldõmt, algõ pimdõm tēḑi akkõg.
Ja kis pimdõs kǟb, äb tīeda kussīn ta lǟb.
36. Kuņtš täddõn um sieldõm, uskigid sieldõm pǟl, laz tēg sāgõd sieldõm lapstõks; sieda rõkandiz Jēzus ja jāra lǟds salatiz ta ēntšta nēšti.
37. Aga laz ta kil nänt nǟds neijen imtēḑi voļ tiend, ne ist uskõt täm pǟl.
38. Laz profet Ezaias sõna sāgõ täutõt, mis ta um rõkkõn: »Izand, kis uskub mäd rõkkõn ja kīen um nägţõt Izand kädvarž?»
 Ez. 53, 1;
39. Sīepierast ne ist võit uskõ, ku Ezaias vel um rõkandõn:
 Ez. 6, 9. 10;
40. »Ta um nänt sīlmad sougdistõks ja nänt sidamõd vizadõks tiend, algõ ne sīlmadõks nǟgõd ja sidamõdõks aru sāgõd ja immõr kīerõgõd, ja ma äb sā nēḑi parantõm.»
41. Sieda Ezaias rõkandiz, ku ta neiz täm ouvõ ja rõkandiz iļ täm.
42. Ja ka ama sīeks uskist pǟgiņ iļimist täm pǟl, aga farizejõd pierast ist rõkandõt sieda ulzõ, algõ ne sāgõd ulzõ klõkštõt zinagogõst.
43. Sīepierast ku ne ārmastist emiņ ouvõ rovšti äb ku ouvõ Jumalst.
44. Aga Jēzus nutiz ja rõkandiz: Kis min pǟl uskub, äb usk min pǟl, aga sīe pǟl, kis mīnda um kaimõn.
45. Ja kis mīnda nǟb, nǟb sieda, kis mīnda um kaimõn.
46. Ma ūob sieldõm, tund māilmõ, algõ mitikš, kis min pǟl uskub, pimdõmõ īegõ.
47. Ja až mingi min sõņdi kūlõb ja äb usk, ma tǟnda äb kuodšt, sīepierast ku ma äb ūo tund māilmõ kuodštõm, aga māilmõ pästam.
48. Kis mīnda pūolgõb ja äb võta min sõņdi vastõ, sīen um, kis tǟnda kuodštõb; sõna mis ma ūob rõkandõn, se tǟnda kuodštõb periz pǟvan.
49. Sīepierast ku ma äb ūo īžentšõst rõkandõn, aga min kaimiji Iza, se um minnõn käskõ andõn, mis laz ma rõkkõg ja mis laz ma rõkandõg.
50. Ja ma tīedab, ku täm käsk um igani jelami; mis ma ni rõkandõb, rõkandõb ma nei, kui Iza um kītõn minnõn.
13. Pǟkabal.
 Jēzus piezub oppijid jaļgi, opatõb alantimist ja ārmastimist, tieutõb ku Jūdas täm jara āndab ja Petrus kīeldõb täm jara.
1. Ja jedmõl passa pivḑi Jēzus tieudõs, ku tämmõn voļ tund āiga, laz lǟgõ sīest māīlmast Iza jūr — nei kui ta voļ ārmastõn entšliži, kis voļt māīlmas, nei ta ārmastiz nēḑi lopandõkst sāņi.
2. Ja ȭdõgist jūs, ku kure juba voļ pand Jūdas Iskariotõn, Sīmon pūogan, sidamõ, laz tǟnda jara āndag,
3. Tieudõs, ku Iza um andõn ammõ täm kežiz ja ku ta um tund Jumalst ja lǟb Jumal jūr,
4. Nūziz ta ȭdõgist jūst ilzõ ja viediz ārõnd māzõ ja ežžārõn võttõn, sidiz sīe entšõn immõr.
5. Pierrõ sieda valiz ta vieta rīst sizzõl ja īrgiz oppijidõn jaļgi piezzõ ja kūjastiz ežžārõnõks, mis tämmõn voļ immõr sidtõt.
6. Siz ta tuļ Sīmon Petrus jūr; ta kītiz täm pǟl: Izand, kas sa piezud min jaļgi?
7. Jēzus vastatiz ja rõkandiz täm pǟl: Mis ma tieb, sa paldiņ äd tīeda; aga pierast sa sād aru.
8. Petrus kītiz täm pǟl: Iganiz sinnõn äb lī min jaļgi piezzõmõst.
Jēzus vastatiz tämmõn: Až ma sīnda äb piez, sinnõn äb ūo jaggõ minkõks.
9. Sīmon Petrus kītiz täm pǟl: Izand, äb min jaļgi īd, aga ka kežži ja pǟdõ!
10. Jēzus kītiz täm pǟl: Kis um piezdõt, sīen äb ūo emiņ piezzõmõst kui jaļgi, aga ta um amalebbõl pūdõz; ja tēg ūot pūdõd, aga mittõ amad.
 p. 15, 3
11. Sīepierast ku ta tīediz entš jaraāndajist; leb sīe ta rõkandiz: Tēg ät ūot amad pūdõd.
12. Ku ta ni voļ nänt jaļgi piezzõn ja entš ārõnd võttõn ja tegiž lōda jūr istõn, rõkandiz ta nänt pǟl: Kas tēg sāt aru, mis ma ūob tiend täddõn?
13. Tēg nutat mīnda opatijizõks ja Izandõks ja kītõt õigist, sīepierast ku ma se ūob.
14. Až ni ma, se Izand ja opatiji, täd jaļgi ūob piezzõn, um ka täddõn īdtuoizõn jaļgi piezzõmõst.
15. Nägţõks ma ūob andõn sīepierast täddõn, laz nei, kui ma ūob tiend täddõn, ka tēg tiegõd.
 Fil. 2, 5;
16. Tuodlist, tuodlist ma kītõb täddõn: Kūliji äb ūo sūrim kui täm izand, äb ka kaimdõt sūrim kui täm kaimiji.
17. Ku tēg sieda tīedat, ūot tēg pivalist, až tēg tiet sieda.
18. Ma äb kīt iļ amad tēšti; ma tīedab kīenḑi ma ūob ulzõ kuoŗŗõn, aga laz kēra sāgõ täutõt: »Kis min leibõ sīeb, se tēmpõb mīnda entš kūondaks.»
19. Ma kītõb täddõn sieda paldiņ, jedmõl ku ta sugub, laz, ku ta sugub, tēg uskõgõd, ku se ma um.
20. Tuodlist, tuodlist ma kītõb täddõn: Kis vastõ võtab, ku ma mingist kāimõb, võtab mīnda vastõ, aga kis mīnda vastõ võtab, võtab sieda vastõ, kis mīnda um kaimõn.
21. Jēzus, sieda rõkandõn, sai muraglizõks vaims ja tapartiz ja rõkandiz: Tuodlist, tuodlist ma kītõb täddõn, ku ikš tēšti āndab jara mīnda.
22. Oppijid vaņtlist īdtuoiz pǟl, äbtieudõs kīenst ta rõkandõb.
23. Aga täm oppijist voļ ikš, kis lōda tagan istiz Jēzus rīndad jūs, kīentõ Jēzus ārmastiz.
24. Siz Sīmon Petrus nägţiz sīen pǟkõks ja kītiz tämmõn: Kīt, kis se um, kīenst sa rõkandõd.
25. Se, Jēzus rīnda jūr langõn, kītiz ildīņ tämmõn: Izand, kis ta um?
26. Siz Jēzus vastatiz: Ta um se, kīen pierast ma pallõ kastab ja kīngan ma sieda āndab.
Siz pallõ kastõs, võtiz ta ja āndiz Jūdas lskariotõn, Sīmon pūogan.
27. Ja pierrõ pallõ sātan lekš kuoḑin tämmõn sizzõl.
Siz Jēzus kītiz tämmõn: Mis sa tied, tie piga.
28. Aga lōda immõr istajist iz tīeda mitikš, mikšpierast ta tämmõn sieda rõkandiz.
29. Aga mūḑi mõtliz, sīepierast ku pūnga voļ Jūdas käds, ku Jēzus tämmõn kītiz: Vosta mis mäddõn pivad pǟl um vajag, või, laz ta āndag midagist sāņtõdõn.
30. Siz täma, võttõn pallõ, lekš ildīņ ulzõ; aga voļ īe.
31. Ku ta siz voļ lǟnd ulzõ, kītiz Jēzus: Ni um Rišting Pūoga ouvõstõt, ja Jumal um ouvõstõt täms.
32. Až Jumal um ouvõstõt täms, Jumal ka ouvõstõb tǟnda entšõs ja ouvõstõb tǟnda piga.
33. Läpškist, ma ūob täd vail vel lītiz irg.
Tēg votšõt mīnda, ja kui ma rõkandiz jūdõd pǟl, ku, kussīn ma lǟb, tēg ät võit tūlda, ma kītõb ka täddõn paldiņ.
34. Ūd pandõks ma āndab täddõn, laz tēg ārmastõgõd īdtūoista kui ma ūob tēḑi ārmastõn, laz ka tēg ārmastõgõd īdtūoista.
35. Sīest tundõbõd amad, ku tēg ūot min oppijid, až um ārmastõkst täd vail.
36. Sīmon Petrus kītiz täm pǟl: Izand, kussīn sa lǟd?
Jēzus vastatiz: Kussīn ma lǟb, sa äd või paldiņ minnõn tagan tūlda; aga pierrõ sa tulad minnõn tagan.
37. Petrus kītiz tämmõn: Izand, mikšpierast ma äb või paldiņ sinnõn tagan lǟdõ?
Ma āndab entš jengõ sin pierast.
38. Jēzus vastatiz: Sa āndad entš jengõ min pierast?
Tuodlist, tuodlist ma kītõb sinnõn: Vel kik äb lī kīrgastõn, kuņtš sa līd kuolm kõrd mīnda jara kīeldõn.
14. Pǟkabal.
 Jēzus jumalõksjetamiz rõkud.
Tȭitami kaimõ Pivvõ Vaimõ.
1. Täd sidam algõ ädagõg; uskigid Jumal pǟl ja uskigid min pǟl.
2. Min Iza kuodas um pǟgiņ jeltõbkūoži.
Aga až äb, siz ma kītõks täddõn, ku ma lǟb täddõn kūožõ vaļmõstõm.
3. Ja ku ma lǟb ja vaļmõstõb täddõn kūožõ, tulab ma tegiž ja võtab tēḑi entš jūr, laz kus ma ūob, ka tēg volgõd.
4. Ja tēg tīedat riekkõ, kussīn ma lǟb.
5. Tomas kītiz täm pǟl: Izand, mēg äb tīedam, kussīn sa lǟd, kui laz mēg tīedagõm riekkõ?
6. Jēzus kītiz tämmõn: Ma ūob riek ja tuož ja jelami; mitikš äb tul Iza jūr, ku äb leb min.
 Ebr. 10, 20;
7. Až tēg tundõkst mīnda, siz tēg tundõkst ka min Izzõ.
Sīest āigast tēg tundõt tǟnda ja ūot nǟnd tǟnda.
8. Filippus kītiz tämmõn: Izand, nägţ mäddõn Izzõ, siz um mäddõn kil.
9. Jēzus kītiz tämmõn: Nei kōgiņ aigõ ma ūob täd jūs, ja sa äd tund mīnda, Filippus?
Kis mīnda nǟb, nǟb Izzõ; kui siz sa kītõd: Nägţ mäddõn Izzõ?
10. Kas sa äd usk, ku ma ūob Izas ja Iza um mins?
Sõnad, mis ma kītõb täddõn, ma äb rõkand entšõst; aga Iza, volds mins, tieb täm tīeḑi.
11. Uskigid minnõn, ku ma ūob Izas ja Iza mins; aga až äb, siz uskigid nänt tīed pierast.
 20. p. 10, 25. 38
12. Tuodlist, tuodlist ma kītõb täddõn: Kis min pǟl uskub, se tieb nēḑi tīeḑi, mis ma tieb ja tieb vel sūrimiži äb ku ne; sīepierast ku ma lǟb Iza jūr.
13. Ja mis tēg siz pālat min nims, sieda ma tieb, laz Iza sāg ouvõstõt Pūogas.
14. Až tēg mīnda pālat midagist min nims, ma tieb sieda.
15. Až tēg ārmastõt mīnda, pidagid min pandõkši.
16. Ja ma pālab Izzõ ja ta āndab täddon mū Lūotantijiz, laz ta volgõ iganõs täd vail,
17. Tuod Vaimõ, kīentõ māīlma äb või vastõ võttõ, sīepierast ku ta tǟnda äb ka nǟ, äb ka tund.
Tēg tundõt tǟnda, sīepierast ta īeb täd jūr ja līb tēši.
18. Ma äb jeta tēḑi bārlapstõks; ma tulab täd jūr.
19. Vel lītiz irg ja māīlma äb nǟ mīnda sugid emiņ, aga tēg nǟt mīnda; sīepierast ku ma jelab ja tēg jelat.
20. Sīen pǟvan tēg tundõt, ku ma ūob entš Izas ja tēg mins ja ma tēši.
21. Kīen āt min pandõkst ja kis pidab nēḑi, ta um se, kis mīnda ārmastõb; aga kis ārmastõb mīnda, ta sāb ārmastõt min Izast, ja ma ārmastõb tǟnda ja nägţõb ēntšta tämmõn.
22. Jūdas, äb Iskariot, kītiz tämmõn: Izand, kui se um, ku sa tād ēntšta mäddõn nägţõ ja mittõ māīlman?
23. Jēzus vastatiz ja kītiz tämmõn: Až mingi ārmastõb mīnda, se pidab min sõnnõ, ja min Iza ārmastõb tǟnda ja mēg tulm täm jūr ja tiem jelamiz kūož täm jūs.
 21. p. 13, 34;
Zvs. 8, 17;
24. Kis äb ārmast mīnda, äb pida min sõņdi, ja mis tēg kūlõt, äb ūo min, aga min kaimijiz Iza sõna.
25. Sieda ma ūob rõkandõn täd pǟl, täd jūs volds.
26. Aga Lūotantiji, Piva Vaim, kīentõ Iza kāimõb min nims, se opatõb täddõn ammõ ja panab mīelõ täddõn ammõ, mis ma ūob rõkandõn.
27. Armõ ma jetab täddõn, entš armõ ma āndab täddõn.
Ma äb ānda täddõn nei, kui māīlma āndab.
Täd sidam algõ ädagõg ja algõ kārtag.
 p. 16, 33;
28. Tēg ūot kūlõnd, ku ma ūob kītõn täddõn: Ma lǟb jara ja tulab täd jūr.
Až tēg ārmastõkst mīnda, tēg volkst kil rīemlist, ku ma lǟb Iza jūr, ku Iza um sūrim äb ku ma.
29. Ja ni ma ūob kītõn täddõn jedmõl kui ta um suggõn, laz ku ta sugub, tēg uskõgõd.
30. Ma äb rõkand emiņ tädkõks pǟgiņ, sīepierast ku māīlma iļim tulab, ja tämmõn äb ūo mittõ midagist minkõks.
 p. 12, 31;
31. Aga laz māīlma sāg aru, ku ma ārmastõb Izzõ ja ku ma tieb nei, kui Iza um pand: Nūzigid, lǟm tästa jara.
15. Pǟkabal.
 Jēzus jumalõksjetamiz rõkud jatk.
Kristus kui vīnõpū.
1. Ma ūob õigi vīnõpū, ja min Iza um vīnõmäg taranika.
2. Jegaītõ vīnõpū oksõ mins, kis vīļakazzõ äb kānda, ta võtab jara, ja jegaītõ, kis vīļakazzõ kāndab, ta tieb pūdõks, laz ta kāndag emiņ vīļakazzõ.
3. Tēg ūot pūdõd juba leb sõna, mis ma ūob rõkandõn täddõn.
4. Īegid minnõ ja ma tēži.
Kui vīnõpū oksa äb või vīļakazzõ kandõ īžentšõst, až ta äb īe vīnõpū jūr, neiīž ka tēg, až tēg ät īet minnõ.
5. Mina ūob vīnõpū, tēg vīnõpū oksad; kis īeb minnõ ja ma tämmõ, se kāndab pǟgiņ vīļakazzõ, sīepierast ku ilm mīnda tēg ät võit tiedõ mittõ midagist.
6. Až mingi äb īe minnõ, ta sāb ulzõ eitõt kui vīnõpū oksa ja kūjõb jara ja ne sābõd kubbõ kuoŗdõt, tullõ eitõt ja palabõd jara.
7. Až tēg īet minnõ ja min sõnad īebõd tēži, siz tēg pālat, mis tēg tāt, ja se sugub täddõn.
8. Leb sīe sāb min Iza ouvõstõt, ku tēg kāndat pǟgiņ vīļakazzõ ja sāt min oppijidõks.
9. Nei kui Iza ārmastõb mīnda, ma ūob ārmastõn ka tēḑi.
Īegid min ārmastõksõ.
10. Až tēg pidat min pandõkši, tēg īet min ārmastõksõ, neiīž kui ma pidab entš Iza pandõkši ja īeb täm ārmastõksõ.
11. Sieda ma ūob rõkandõn täd pǟl, laz min rīem īegõ tēži ja täd rīem sāgõ täudlizõks.
12. Se um min pandõks, laz tēg ārmastõgõd īdtūoista nei, kui ma ūob ārmastõn tēḑi.
 p. 13, 24
13. Mitīdõn äb ūo sūrimist ārmastõkst kui se, až mingi āndab entš jengõ entš sõbrad jedst.
14. Tēg ūot min sõbrad, až tēg tiet, mis ma panab täddõn.
 p. 8, 31
15. Mina äb nuta tēḑi emiņ kūlijidõks, sīepierast ku kūliji äb tīeda, mis täm izand tieb; aga ma ūob nuttõn tēḑi sõbradõks, sīepierast ku ammõ, mis ma ūob kūlõn entš Iza kädst, ma ūob andõn täddõn tieutõbõks.
16. Tēg ät ūot mīnda ulzõ votšõnd, aga ma ūob tēḑi ulzõ votšõn ja ūob pand tēḑi, laz tēg lǟgõd ja vīļakazzõ kāndagõd ja täd vīļakaz īegõ, laz, mis tēg iganiz pālat Iza kädst min nims, ta āndag täddõn.
17. Sīe pandõks ma āndab täddõn, laz tēg ārmastõgõd īdtūoista.
18. Až māīlma gintõb tēḑi, tīedagid, ku ta jedmõl tēḑi mīnda um gintõn.
19. Až tēg volkst māīlmast, siz māīlma ārmastõks entšliži; aga sīepierast ku tēg ät ūot māīlmast, ku ma ūob ulzõ votšõn māīlmast tēḑi, sīepierast māīlma tēḑi gintõb.
20. Pidagid mīels sõnnõ, mis ma täddõn ūob kītõn: Kūliji äb ūo sūrim kui täm izand.
Až ne āt mīnda vājastõnd, vājastõbõd ne ka tēḑi; až ne āt piddõnd min sõnnõ, pidabõd ne ka täd sõnnõ.
21. Aga sieda ammõ ne tiebõd täddõn min nim pierast, sīepierast ku ne äb tundõt min kaimijist.
22. Až ma äb volks tund ja rõkandõn nänt pǟl, äb volks näntõn pattõ; aga ni äb ūo näntõn vabandõkst entš patud pierast.
23. Kis gintõb mīnda, gintõb ka min Izzõ.
24. Až nänt vail ma äb volks tiend tīeḑi, mis mitikš äb ūo tiend, äb volks näntõn pattõ; aga ne āt ni ka nǟnd ja gintõbõd nei mīnda kui min Izzõ.
25. Aga laz sāgõ täutõt sõna, mis um kēratõt nänt pandõksõs: »Ne gintist mīnda ilm sīdõ.»
26. Ku tulab Lūotantiji, kīentõ ma kāimõb täddõn Iza jūst, tuod Vaim, kis lǟb ulzõ Izast, se tapartõb iļ min.
 p. 14, 26;
27. Aga tēg tapartõt ka; sīepierast ku tēg ūot vond īrgandõksõst minkõks.
16. Pǟkabal.
 Jēzus jumalõksjetamiz rõkud lopandõks.
Lēmizõst Iza jūr.
1. Sieda ma ūob täd pǟl rõkandõn, algõ tēg kõzastõgõd.
2. Ne klõkšõbõd ulzõ tēḑi zinagogõst; aga tulab āiga, ku jegaikš, kis tēḑi māzõ tapab, mõtlõb tiem palkõmist Jumalõn.
3. Ja sieda ne tiebõd sīepierast, ku ne äb tundõt Izzõ, äb ka mīnda,
4. Aga ma ūob sieda täd pǟl rõkandõn, laz, ku tulab nänt āiga, tēg sieda mǟdlõgõd, ku ma ūob kītõn täddõn.
Aga īrgandõksõs ma äb ūo sieda täddõn kītõn, sīepierast ku ma voļ täd vail.
5. Aga ni ma lǟb entš kaimijiz jūr, ja mitikš tēšti äb kiz min kädst: Kussīn sa lǟd?
6. Aga sīepierast ku ma ūob rõkandõn sieda täddõn, um muraglõm täd sidamt täutõn.
7. Aga ma kītõb tuota täddõn: Se līb täd jõvamõks, ku ma jara lǟb; sīepierast, ka až ma äb lǟ, siz Lūotantiji äb tul täd jūr; aga ku ma lǟb, ma kāimõb tǟnda täd jūr.
8. Ja tund ta sēļtab rīdļõs māīlman pattõ ja õigõmt ja kuodõ.
9. Pattõ, ku ne äb uskõt min pǟl.
10. Õigõmt, ku ma lǟb Iza jūr, ja tēg ät nǟt mīnda emiņ.
11. Ja kuodõ, ku sīe māīlma iļim um kuodštõt.
12. Minnõn um vel pǟgiņ kītõmõst täddõn, aga tēg ät võit paldiņ sieda kandõ.
13. Aga ku ta, se tuod Vaim, tulab, ta juodõb tēḑi ama tuod sizzõl, sīepierast ku ta äb rõkand īžentšõst, aga mis ta kūlõb, ta rõkandõb ja ta tieutõb täddõn tulbist.
14. Ta ouvõstõb mīnda, sīepierast ku ta võtab minst ja tieutõb täddõn.
15. Ama, mis um Izan, um min; sīepierast ma kītiz, ku ta võtab minst ja tieutõb täddõn.
16. Iļ lītiz irg tēg ät nǟt mīnda, ja tegiž iļ lītiz irg, ja tēg nǟt mīnda.
17. Siz mūḑi täm oppijist rõkandist entš vail: Mis se um, mis ta kītõb mäddõn: iļ lītiz irg, ja tēg ät nǟt mīnda, ja tegiž iļ lītiz irg, ja tēg nǟt mīnda, ja: ma lǟb Iza jūr?
18. Siz ne rõkandist: Mis se um, mis ta kītõb: iļ lītiz irg?
Mēg äb tīedam, mis ta rõkandõb.
19. Jēzus tūndiz, ku ne tāšt täm kädst kizzõ, ja rõkandiz nänt pǟl: Sīepierast tēg kizzõt entš vail, ku ma kītiz: iļ lītiz irg, ja tēg ät nǟt mīnda, ja tegiž iļ lītiz irg, ja tēg nǟt mīnda.
20. Tuodlist, tuodlist ma kītõb täddõn: Tēg itkõt ja räukõt, aga māīlma līb rīemli; tēg līt muraglist, aga täd muraglõm sāb rīemõks.
21. Ku naizõn sīndõb läpš, ta um muragli, sīepierast ku um tund täm āiga, aga ku läpš um sindõn tämmõn, ta äb mǟdl emiņ äddõ, rīem pierast, ku rišting um sindõn māilmõ.
22. Ja täddõn um ka paldiņ muraglõm, aga ma nǟb tēḑi tegiž, ja täd sidam līb rīemli ja täd rīemõ mitikš äb võta tēšti.
23. Ja sīen pǟvan tēg ät kizzõt min kädst mittõ midagist.
Tuodlist, tuodlist ma kītõb täddõn: Až tēg pālat Izzõ midagist min nims, ta āndab täddõn.
 p. 14, 20;p. 14, 13. 14,
24. Siedaig sāņi tēg ät ūot pallõnd min nims mittõ midagist; pālagid, laz täd rīem sāgõ täutõt.
25. Sieda ma ūob täd pǟl rõkandõn leb sǟdlimist; tulab āiga ku ma äb rõkand emiņ tädkõks leb sǟdlimist, aga tieutõb täddõn kuoḑin iļ Iza.
26. Sīen pǟvan tēg pālat min nims, ja ma äb kīt täddõn, ku ma pālab Izzõ täd pierast.
27. Sīepierast ku Iza īž ārmastõb tēḑi, ku tēg ārmastõt mīnda ja uskõt, ku ma ūob ulzõ lǟnd Jumalst.
28. Ma ūob ulzõ lǟnd Izast ja tund māilmõ; ma jetab tegiž māilmõ ja lǟb Iza jūr.
29. Oppijid kītist tämmõn: Vaņtl, ni sa rõkandõd kuoḑin ja äd kīt mittõ mingist sǟdlimist.
30. Ni mēg tīedam, ku sa tīedad ammõ ja ku sinnõn äb ūo vajag, laz sin kädst mingi kizzõg; sīepierast mēg uskõm, ku sa ūod ulzõ lǟnd Jumalst.
31. Jēzus vastatiz näntõn: Ni tēg uskõt.
32. Vaņtl, tulab āiga ja um jūrõ tund, ku tēg sāt laigald pildõt, jegaikš entšõzõ ja jetat mīnda ikšiggiņ.
Ja ma äb ūo ikšiggiņ, sīepierast ku Iza um minkõks.
 Zah. 13, 7;
Mat. 26, 31;
33. Sieda ma ūob täd pǟl rõkandõn, laz täddõn volgõ arm mins.
Māīlmas um täddõn äda; aga volgid julgist, ma ūob māilmõ võitõn.
17. Pǟkabal.
 Kristus jumalpālandõks entš, täm oppijid ja täm lātkub pierast.
1. Sieda rõkandiz Jēzus, ja nustõn entš sīlmad ilzõ touvõ pūol ta kītiz: Iza, āiga um tund; ouvõst entš Puoigõ, laz Pūoga ouvõstõg sīnda;
2. Nei kui sa ūod andõn tämmõn võimist iļ ama leja, laz ta āndag iganist jelamist amadõn, kīenḑi sa ūod tämmõn andõn.
3. Aga se um igani jelami, ku ne tundõbõd sīnda, āinagist tuožist Jumalt ja Jēzusõ Kristusõ, kīentõ sa ūod kaimõn.
4. Ma ūob ouvõstõn sīnda mā pǟl, loptõs sīe tīe, mis sa voļd andõn minnõn, laz ma tiegõ.
5. Ja ni ouvõst sa Iza mīnda entš jūs seļļiz entš ouvõks, mingi minnõn voļ sin jūs, jedmõl kui māīlma voļ.
 24; p. 1, 1;
6. Ma ūob seļtõn sin nimmõ rovstõn, kīenḑi sa āndist minnõn māīlmas.
Ne voļt sin, ja sa āndist nēḑi minnõn, ja ne āt piddõnd sin sõnnõ.
7. Ni ne tīedabõd, ku ama, mis sa ūod andõn minnõn, um sinst.
8. Sīepierast ku sõnad, mis sa āndist minnõn, ma ūob andõn näntõn, ja ne āt võttõnd nēḑi vastõ ja āt tuodlist aru sānd, ku ma ūob tund sinst, ja uskõbõd, ku sa ūod kaimõn mīnda.
9. Ma pālab nänt jedst; ma äb pāla māīlma jedst, aga nänt jedst, kīenḑi sa ūod andõn minnõn, sīepierast ku ne āt sin.
10. Ja ama mis um min, um sin, ja mis um sin, um min, ja ma sāb ouvõstõt leb nänt.
11. Ja ma äb ūo emiņ māīlmas, aga ne āt māīlmas, ja ma tulab sin jūr.
Piva Iza, pida nēḑi, kīenḑi sa āndist minnõn, entš nims, laz ne volgõd ikš, neme ka mēg.
12. Ku ma ūob vond nänt jūs, pidiz ma nēḑi, mis sa minnõn ūod andõn, sin nims ja kāitsiz nēḑi, ja mitikš äb ūo nēšti kaddõm lǟnd kui kaddõn läpš, laz kēra sāgõ täutõt.
 p. 6, 39;
13. Aga ni ma lǟb sin jūr ja ma rõkandõb iļ sīe māīlmas, laz nēši volgõ min rīem täudli.
14. Ma ūob andõn näntõn sin sõna, ja māīlma gintiz nēḑi, sīepierast ku ne äb ūot māīlmast, kui ka mina äb ūo māīlmast.
15. Ma äb pāla, laz sa nēḑi võtag māīlmast, aga laz sa nēḑi vōidag vājast.
16. Ne äb ūot māīlmast, kui ka ma äb ūo māīlmast.
17. Pivat nēḑi tuods, sin sõna um tuož.
18. Kui sa kāimist mīnda māilmõ, nei ka ma ūob kaimõn nēḑi māilmõ.
19. Ja ma pivatõb īž ēntšta nänt pierast, laz ka ne volgõd pivatõt tuods.
20. Aga ma äb pāla nänt jedst īd, aga ka nänt jedst, kis uskõbõd nänt sõnad pierrõ min pǟl.
21. Laz ne amad volgõd ikš, kui sa, Iza, mins ja ma sins, laz ka ne volgõd ikš mēši, laz māīlma uskõg, ku sa ūod kaimõn mīnda.
22. Ja ma ūob andõn näntõn ouvõ, mis sa ūod andõn minnõn, laz ne volgõd ikš, kui mēg ūom ikš.
23. Ma nēši ja sa mins, laz ne volgõd täudlist ikš, laz māīlma sāg aru, ku sa ūod mīnda kaimõn ja ārmastõd nēḑi, kui sa ārmastõd mīnda.
24. Iza, ma tāb, laz, kus ma ūob, ka ne volgõd min jūs, kīenḑi sa ūod andõn minnõn, laz ne nǟgõd min ouvõ, mis sa ūod andõn minnõn; sīepierast ku sa ūod ārmastõn mīnda jedmõl māīlma īrgandõkst.
25. Õigi Iza, māīlma äb sā aru sinst, aga ma sāb aru sinst, ja ne sābõd aru, ku sa ūod kaimõn mīnda.
26. Ja ma ūob tieutõbõks tiend näntõn sin nimmõ ja tāb tiedõ tieutõbõks, laz ārmastõks, missõks sa ārmastõd mīnda, volgõ nēši ja ma nēši.
18. Pǟkabal.
 Jēzus vizzõ võtami.
Jēzus Kaifas ja Pilatus jeds.
Petrus jara kīeldimi.
1. Sieda rõkandõn lekš Jēzus ulzõ kubs entš oppijidõks iļ Kidron joug: sǟl voļ tara, sīezõ ta lekš ja täm oppijid.
 Mat. 26, 36;
2. Aga Jūdas, kis tǟnda jara āndiz, tīediz ka sieda kūožõ, sīepierast ku Jēzus voļ saggõld sīn kubbõ tund entš oppijidõks.
3. Siz Jūdas, võttõn bara, kil iļļist prīestõrd kil farizejõd pūošidi, tuļ sīn loņtõdõks, lāmpõdõks ja suoda ažadõks.
4. Siz Jēzus, tieudõs ammõ mis tämmõn jeddõ tulab, lekš ulzõ ja kītiz näntõn: Kīentõ tēg votšõt?
5. Ne vastatist tämmõn: Jēzusõ Natsaretst.
Ta kītiz nänt pǟl: Ma ta ūob.
Aga ka Jūdas, kis tǟnda jara āndiz, pīliz nänt vail.
6. Ku ta ni kītiz nänt pǟl: Ma ta ūob, kipist ne tāgižpēḑin ja sadist mā jūr.
7. Siz ta kiziz tegiž nänt kädst;
Kīentõ tēg votšõt?
Ne kītist: Jēzusõ Natsaretst.
8. Jēzus vastatiz: Ma kītiz täddõn, ku ma se ūob; až tēg ni mīnda votšõt, lassigid näntõn lǟdõ.
9. Laz sāgõ täutõt sõna, mis ta voļ rõkandõn: Ma äb ūo kātõn nēšti mitītõ, kīenḑi sa ūod andõn minnõn.
10. Siz Sīmon Petrus, kīen voļ mȭk, tȭmbiz ulzõ tǟnda ja rabiz iļiz prīestõr pālkalizõn ja raḑliz jara tämmõn jõva kūora; aga pālkaliz nim voļ Malkus.
11. Siz Jēzus kītiz Petrus pǟl: Pista mȭk tuppõ.
Kas minnõn äb ūo jūomõst sieda bikart, mis Iza um andõn minnõn?
12. Siz se bara ja suodamied pēļi ja jūdõd pūošid võtist vizzõ Jēzus ja sidist tǟnda.
13. Ja vīšt tǟnda ama jeds Annas jūr, aga se voļ Kaifas naiziza, kis sīe āigast voļ iļļi prīestõr.
14. Aga Kaifas voļ se, kis āndiz nõvvõ jūdõdõn, ku volks jõvist, až ikš rišting kūolõks rov pierast.
15. Aga Sīmon Petrus lekš Jēzusõn tagan ja ikš tuoi oppiji; aga se oppiji voļ tuntõb iļiz prīestõrõks ja lekš Jēzus īņi iļiz prīestõr kuoddõ.
16. Aga Petrus pīliz ullõpēḑin, uks jeds.
Siz lekš tuoi oppiji, kis voļ tuntõb iļiz prīestõrõks, ulzõ ja rõkandiz uksvōidajizõks ja vīž Petrust sizzõl.
17. Siz uksvōidaji pālkaneitst rõkandiz Petrus pǟl: Kas sa ka äd ūo ikš nēšti, sīe rišting oppijist?
Ta kītiz: Ma äb ūo.
18. Aga pālkalist ja pūošid, sidtūlda tiend, pīlist ja peislist, sīepierast ku voļ kīlma; aga ka Petrus pīliz nänt vail ja peisliz.
19. Siz iļļi prīestõr kiziz Jēzus kädst iļ täm oppijid ja iļ täm opatõks.
20. Jēzus vastatiz tämmõn: Ma ūob rõkandõn kuoḑin māīlma pǟl; ma ūob opatõn īdõkabal zinagogõs ja pivakuodas, kussīn amad jūdõd kubbõ tulbõd, ja äb ūo rõkandõn salas mittõ midagist.
21. Mis sa min kädst kizud?
Kiz nänt kädst, kis āt kūlõnd, mis ma ūob rõkandõn nänt pǟl; vaņtl, ne tīedabõd, mis ma ūob rõkandõn.
22. Aga ku ta sieda tämmõn kītiz, rabiz ikš nēšti pūošist, kis jūs pīlist, Jēzusõ pātõgõks, rõkandõs: Kas sa nei vastatõd iļiz prīestõrõn?
23. Jēzus vastatiz tämmõn: Až ma tiglist ūob rõkandõn, tapart, ku ta um tigli; aga až õigist, mikšpierast rabud sa minnõn?
24. Siz Annas kāimiz tǟnda vizzõ sidtõt iļiz prīestõr Kaifas jūr,
25. Aga Sīmon Petrus pīliz ja peisliz.
Siz ne rõkandist täm pǟl: Kas sa ka äd ūo ikš täm oppijist?
Ta kīeldiz ja kītiz: Ma äb ūo.
26. Ikš iļiz prīestõr pālkaližist, sugli sīen, kīen Petrus voļ kūora jara radļõn, kītiz: Kas ma sīnda iz nǟ täm jūs taras?
27. Siz Petrus kīeldiz tegiž, ja ildīņ kik kīrgastiz.
28. Siz ne vīšt Jēzusõ Kaifas jūr kuodkuoddõ; aga se voļ varald.
Ja īž ne ist lǟt kuodkuoddõ, algõ sāgõd äbpūdõks, laz võigõd sīedõ passa pivad ūonõ.
29. Siz lekš Pilatus ulzõ nänt jūr ja kītiz: Mingiz viga pierast sītlõt tēg sieda rištingt?
30. Ne vastatist ja rõkandist täm pǟl: Ku ta äb volks tigtēji, mēg äb volksõm andõnd tǟnda sin käddõ.
31. Siz Pilatus rõkandiz nänt pǟl: Võtagid tēg tǟnda ja kāndagid kuodõ iļ täm täd pandõkst pierrõ.
Jūdõd rõkandist täm pǟl: Mäddõn äb ūo lubbõ mitītõ māzõ tappõ.
32. Laz sāgõ täutõt Jēzus sõna, mis ta voļ kītõn tǟntõs mingiz kūolõmizõks tämmõn līb kūolõmõst.
 p. 12, 32. 33;
33. Siz Pilatus lekš tegiž kuodkuoddõ ja kutsiz Jēzusõ ja rõkandiz täm pǟl: Kas sa ūod jūdod kēņig?
34. Jēzus vastatiz: Kas sa sieda kītõd entšõst, või āt munt sinnõn kītõnd iļ min?
35. Pilatus vastatiz: Kas ma ūob jūd?
Sin rovz ja iļļist prīestõrd āt andõnd sīnda min käddõ.
Mis sa ūod tiend?
36. Jēzus vastatiz: Min vald äb ūo sīest māīlmast; až min vald volks sīest māīlmast, siz min pūošid taplõkst, algõ ma sāg andtõt jūdõd käddõ; aga ni min vald äb ūo sīḑšt.
37. Siz rõkandiz Pilatus täm pǟl: Kas sa siz ūod kēņig?
Jēzus vastatiz: Sa kītõd, ku ma ūob kēņig.
Sīepierast ma ūob sindõn ja sīepierast ma ūob tund māilmõ, laz tapartõg tuota.
Jegaikš, kis um tuodst, kūlõb min īeldõ.
38. Pilatus kītiz täm pǟl: Mis um tuož?
Ja sieda rõkandõn ta lekš tegiž ulzõ jūdod jūr ja kītiz näntõn: Ma äb līeda täm jūs mittõ mingist sīdõ.
39. Aga täddõn um irdõks, ku ma passa pivad pǟl täddõn ītõ vāldiņ lasub.
Kas tēg ni tāt, laz ma täddõn sieda jūdod kēņigt vāldiņ lassõg?
40. Siz ne tegiž ōrist kītõs: Tǟnda äb, aga Barabbasõ.
Aga Barabbas voļ uņtapaj.
19. Pǟkabal.
 Jēzus Pilatus jeds.
Pieksami pātõgõks.
Ērškõdkrūonõz.
Rištõ rabbimi.
Perri sõna.
Kūolõm ja oudõ panmi.
1. Pierrõ sieda võtiz Pilatus ja pieksiz pātõgõks Jēzusõ.
2. Ja suodamied vǟndist ērškist krūonõ ja paņt tämmõn pǟzõ ja pant tämmõn immõr purpurniz ārõn.
3. Ja tuļt täm jūr ja kītist: Vol tēriņtõt, jūdõd kēņig, ja rabist tǟnda pātõgõdõks.
4. Siz Pilatus lekš tegiž ulzõ ja kītiz nänt pǟl: Vaņtligid, ma tūob tǟnda ulzõ täddõn, laz tēg sāgõd aru, ku ma äb līeda mittõ mingist sīdõ täm jūs.
5. Siz Jēzus lekš ulzõ kandõs ērškõdkrūonõ ja purpur ārõnt.
Ja Pilatus kītiz nänt pǟl: Vaņtligid rištingt!
6. Ku ni iļļist prīestõrd ja pālkalist neist tǟnda, ōrist ne ja kītist: Rab rištõ!
Rab rištõ!
Pilatus kītiz nänt pǟl: Võtagid tēg tǟnda ja rabbigid rištõ; sīepierast ku ma äb līeda täm jūs sīdõ.
7. Jūdod vastatist tämmõn: Mäddõn um pandõks, ja pandõks pierrõ um tämmõn kūolõmõst, sīepierast ku ta um tiend īž ēntšta Jumal Pūogaks.
8. Ku ni Pilatus kūliz sieda sõnnõ, kārtiz ta vel emiņ.
9. Ja ta lekš tegiž kuodkuoddõ ja kītiz Jēzus pǟl: Kust sa ūod?
Aga Jēzus iz vastat tämmõn.
10. Pilatus kītiz täm pǟl: Sa äd rõkand minkõks?
Kas sa äd tīeda, ku minnõn um võimi sīnda vāldiņ lassõ ja minnõn um võimi sīnda rištõ rabbõ.
11. Jēzus vastatiz: Sinnõn äb volks mittõ mingist võimist iļ min, až ta äb volks sinnõn ildõst andtõt.
Sīepierast um sīen sūrim pat, kis mīnda um jara andõn sinnõn.
12. Sīest irgst Pilatus votšiz tǟnda vāldiņ lassõ.
Aga jūdõd ōrist, kītõs: Až sa lasud tǟnda vāldiņ, siz sa äd ūo kēzar sõbra; jegaikš, kis ēntšta kēņigõks tieb, um kēzarõn vastõ.
13. Ku ni Pilatus kūliz sieda sõnnõ, vīž ta Jēzusõ ulzõ ja istiz kuodraj pǟl sīes kūožõs, mis sāb nimtõt Kivbriggõks, ebreõd kīels Gabbata.
14. Aga voļ vaļmistimiz pǟva passa pivad pǟl, kūdõndõm stuņd immõr.
Ja ta kītiz jūdõd pǟl: Vaņtligid, täd kēņig!
15. Siz ne ōrist: Vī jara, vī jara, rab tǟnda, rištõ!
Pilatus kītiz nänt pǟl: Täd kēņigt laz ma rabbõg rištõ?
Iļļist prīestõrd vastatist: Mäddõn äb ūo kēņigt, set ku kēzar.
16. Pierrõ sieda ta āndiz tǟnda nänt käddõ, laz ta sāgõ rištõ rabdõt.
17. Siz ne võtist Jēzusõ, ja ta kāndiz entš rištõ ja lekš sīezõ paikõ, mis sāb nimtõt Pǟlaggõd pāikaks, ebreõd kīels Golgata.
18. Sǟl ne rabist tǟnda rištõ ja tämkõks īņi tūoista kakš, īdõ kilgõ ja tuoizõ kilgõ, aga Jēzusõ sidamõl.
19. Aga Pilatus kēratiz ka pēļizkēra ja paņ rišt pǟl; aga voļ kēratõt: Jēzus Natsaretst, jūdõd kēņig.
20. Sieda pēļizkerrõ lugist ni pǟgiņ jūdist, sīepierast ku kūož, kus Jēzus sai rištõ rabdõt, voļ jālgab ležgõl; ja voļ kēratõt ebreõd, rōmlist ja grīekõd kēļši.
21. Siz jūdõd iļļist prīestõrd kītist Pilatus pǟl: Ala kērat: jūdõd kēņig, aga ku ta um kītõn: ma ūob jūdõd kēņig.
22. Pilatus vastatiz: Mis ma ūob kēratõn, ūob ma kēratõn.
23. Siz suodamied, ku ne voļt Jēzusõ rištõ rabbõnd, võtist täm ārõnd ja jagist neļļõ jaggõ, jegaīd suodamien jag, ka pēļist amtõ.
Aga pēļi am iz ūo umblõtõt, ta voļ ildõst ala sāņi kudtõt.
24. Siz ne rõkandist entš vail: Algõm kīskõm tǟnda kaţki, aga viedam lõzõ iļ täm, kīnga ta um.
Laz sāgõ kēra täutõt: Ne jagist min āriņi entš vail ja viedist lõzõ iļ min am.
Sieda ni teit suodamied.
25. Aga Jēzus rišt jūs pīlist täm jema ja täm jema sõzar, Maria, Kleop nai ja Maria Magdalena.
26. Siz Jēzus nǟds jemmõ pīlõm ja oppijist, kīentõ ta ārmastiz, kītiz jema pǟl: Nai, vaņtl, sin pūoga!
27. Pierrõ sieda ta kītiz oppijiz pǟl: Vaņtl, sin jema!
Ja sīest āigast oppiji võtiz tǟnda entš jūr.
28. Pierrõ sieda Jēzus, tieudõs. ku ama um juba loptõt, laz kēra sāgõ täutõt, kītiz: Ma tāb jūodõ.
 p. 13, 3; 18, 4;
29. Sǟl pīliz rīst eţkõ täuž; siz ne täutist švammõ eţkaks ja pistist īzoppū tutkamõ ja paņt sieda tämmõn sū jūr.
30. Ku ta ni voļ võttõn eţkõ, kītiz Jēzus: Se um täutõt!
Ja pǟdõ māzõ lassõn ta āndiz ulzõ entš vaim.
31. Siz jūdõd, sīepierast ku voļ vaļmistimiz pǟva, algõ kejad īegõd iļ zabbat pǟva rišt jūr — sīepierast ku se zabbat pǟva voļ sūr — pālist Pilatusõ, laz nänt lūd sāgõd murdtõt ja ne sāgõd māzõ võttõt.
32. Siz tuļt suodamied ja mūrdist ežmizõn lūḑi ja tuoizõn, kis tämkõks voļt rištõ rabdõt.
33. Aga ku ne tuļt Jēzus jūr ja neist, ku ta juba um kūolõn, ne täm lūḑi ist mūrdat.
34. Aga ikš suodamēšti siskiz tämmõn pīkõks kilgõ, ja ildīņ tuļ ulzõ vīerda ja vieta.
35. Ja kis neiz, um tapartõn, ja täm tapartõks um tuodli, ja ta tīedab, ku ta tuota kītõb, laz ka tēg uskõgõd.
36. Sīepierast se um suggõn, laz sāgõ täutõt kēra: »Tämmõn äb lī lūdõ mūrdamõst.»
37. Ja vel kītõb kēra: »Ne nǟbõd, kīenõ ne āt siskõnd.»
 Zah. 12, 10;
38. Aga pierrõ sieda pāliz Jōzef Arimatiast, kis voļ, sīepierast ku ta kārtiz jūdidi, salliz Jēzus oppiji, Pilatusõ, laz võigõ māzõ võttõ Jēzus leja; ja Pilatus āndiz lubbõ.
Siz ta tuļ ja võtiz täm leja māzõ.
39. Aga ka Nikodemus, kis jedmõl täm jūr voļ tund īezõ, tuļ ja tuoi siegdidi mirridi ja aloat immõr sada martsint.
 p. 3, 2;
40. Siz ne võtist Jēzus leja ja vǟndist tǟnda lina ārõn sizzõl, kubsõ āinadõks, nei kui jūdõdõn um irdõks mattõ.
41. Aga sīes kūožõs, kus ta voļ rištõ rabdõt, voļ tara, aga taras ūž ōda, kīenõ mitikš iz ūo vel pandõt.
42. Siz ne paņt, sīepierast ku ōda voļ ležgõl, jūdõd vaļmistimiz pierast, Jēzusõ sīn.
20. Pǟkabal.
 Jēzus nägţõb ēntšta pierrõ ilznūzimist Marian Magdalenan, īdtuoistõndõn ja kādõks päuvõ pierrõ sieda Tomasõn.
1. Aga ežmis nädiļ pǟvan lekš Maria Magdalena varald, ku voļ vel pimdõm, ōda jūr, ja neiz, ku kiv voļ jedst jara.
2. Siz ta jūokšiz ja tuļ Sīmon Petrus ja se tuoi oppijiz jūr, kis voļ Jēzusõn ārmaz, ja kītiz nänt pǟl: Ne āt Izandt ōdast ulzõ võttõnd, ja mēg äb tīedam, kus ne āt pand tǟnda
3. Siz Petrus ja se tuoi oppiji lekšt ulzõ ja tuļt ōda jūr.
4. Aga ne jūokšist muolmõd kubsõ, ja se tuoi oppiji jūokšiz jeddõ, kierdim kui Petrus, ja tuļ ežmi ōda jūr.
5. Ja jeddõpēḑin langõn ta neiz āriņi volmõ, aga ta iz lǟ sizzõl.
6. Siz tuļ ka Sīmon Petrus pierrõ tǟnda ja lekš oudõ ja neiz āriņi volmõ.
7. Ja igārõnt, mis voļ vond täm pǟ immõr, mittõ munt ārõnd vail, aga tuois pāikas, īškiz kubbõ vändtõt.
8. Siz pierrõ sieda ka tuoi oppiji, kis voļ ežmi tund ōda jūr, lekš sizzõl ja neiz ja uskiz.
9. Sīepierast ku ne ist tīedat vel kerrõ, ku tämmõn um ilznūzõmõst kūolõnist.
 1 Kor. 15, 4;
10. Siz oppijid lekšt tegiž entš kuodai.
11. Aga Maria pīliz itkõs ullõpēḑin oudõ.
Ku ta itkiz, lāngiz ta jeddõpēḑin ōda pūol.
12. Ja neiz kakš engõlt istam vāldis ārinis, īd pǟ ja tuoiz jālgad tutkamõl, sǟl, kus ne voļt pand Jēzus lejjõ.
13. Ja ne kītist täm pǟl: Nai, mikšpierast sa itkud?
Ta kītiz nänt pǟl: Ne võtist jara min Izand, ja ma äb tīeda, kussīn ne āt pand tǟnda.
14. Sieda rõkandõn, kīeriz ta ēntšta immõr ja neiz Jēzusõ pīlõm ja iz tīeda, ku se voļ Jēzus.
15. Jēzus kītiz täm pǟl: Nai, mis sa itkud?
Kīentõ sa votšud?
Mõtlõs, ku se um taranika, ta kītiz täm pǟl: Izand, až sa ūod jara vīnd tǟnda, kīt minnõn, kus sa paņd tǟnda, siz ma võtab tǟnda.
16. Jēzus kītiz täm pǟl: Maria!
Immõrkīerõn ta kītiz täm pǟl: Rabbuni, mis tǟntõb: opatiji.
17. Jēzus kītiz täm pǟl: Ala pūt minnõn jūr, sīepierast ku ma äb ūo lǟnd vel ilzõ Iza jūr; aga li min veļid jūr ja kīt näntõn, ku ma lǟb ilzõ entš Iza jūr ja täd Iza jūr ja entš Jumal jūr ja täd Jumal jūr.
18. Maria Magdalena lekš ja tieutiz oppijidõn, ku ta voļ nǟnd Izandt ja ku ta voļ rõkandõn tämkõks.
19. Sīe entš nädiļ ežmiz pǟva ȭdõn, ja ku ukst voļt vizzõ klõkštõt sǟl, kus oppijid voļt, irm pierast jūdist, tuļ Jēzus ja pīliz nänt vail ja kītiz nänt pǟl: Arm volgõ tädkõks!
20. Ja sieda rõkandõn ta nägţiz näntõn kežži ja kilgõ.
Siz oppijid sait rīemlizõks nǟds Izandt.
21. Siz Jēzus kītiz tegiž nänt pǟl: Arm volgõ tädkõks!
Kui Iza um kaimõn mīnda, nei ma kāimõb ka tēḑi.
22. Sieda rõkandõn ta pūgiz ja kītiz nänt pǟl: Võtagid Pivvõ Vaimõ,
23. Kīendõn tēg jara lassõt patud, lībõd ne jara lastõt; kīendõn tēg pidat, lībõd ne pidtõt.
24. Aga Tomas, ikš nēšti kāduoistinist, nimtõt Kakšikõks, iz ūo nänt vail, ku Jēzus tuļ.
25. Siz ne munt oppijid kītist tämmõn: Mēg ūom nǟnd Izandt.
Aga ta rõkandiz nänt pǟl: Ku ma äb nǟ täm kädud pǟl naggõld kūožõ ja äb pan entš suormõ naggõld kūožõ ja äb pan entš käta täm kilgõ, ma äb usk.
26. Ja pierrõ kādõks päuvõ voļt tegiž täm oppijid tubas kubs ja Tomas nänt vail.
Siz Jēzus tuļ, ku ukst voļt vizzõ klõkštõt, ja pīliz nänt vail ja rõkandiz: Arm volgõ tädkõks.
27. Pierrõ sieda ta kītiz Tomas pǟl: Ānda tǟn entš suorm ja vaņtl min kežži ja ānda entš käd ja pan min kilgõ ja ala vol äbuskli aga uskli.
28. Tomas vastatiz ja kītiz täm pǟl: Min Izand ja min Jumal.
29. Jēzus kītiz täm pǟl: Sīepierast ku sa mīnda neist, sa uskud.
Pivalist āt ne, kis äb nǟt ja uskõbõd.
30. Nei Jēzus tei, oppijidõn nǟds, pǟgiņ imtēḑi, ka mūḑi, mis äb ūot kēratõt sīezõ rāntõ.
31. Aga ne āt kēratõt, laz tēg uskõgõd, ku Jēzus um Kristus, Jumal Pūoga ja laz täddõn uskõs volgõ jelami täm nims.
21. Pǟkabal.
 Jēzus nägţõb ēntšta Tiberia miernaigas ja rõkandõb Petrusõks.
1. Pierrõ sieda Jēzus nägţiz ēntšta tegiž oppijidõn Tiberia miernaigas: aga ta nägţiz ēntšta näntõn nei.
2. Voļt kubsõ Sīmon Petrus ja Tomas, nimtõt Kakšikõks, ja Natanael Kānast Galileamāld ja Tsebedeus pūogad ja kakš tūoista täm oppijist.
3. Sīmon Petrus kītiz nänt pǟl: Ma lǟb vejjõm.
Ne kītist täm pǟl: Mēg ka lǟm sin īņi.
Ne lekšt ja astist laijõ ja sīe īezõ ne ist sāt mittõ midagist.
4. Aga ku voļ ūomõg, pīliz Jēzus rāndanaigas.
Oppijid ist tīedat, ku se voļ Jēzus.
 p. 20, 14;
5. Siz Jēzus kītiz nänt pǟl: Lapst, kas täddõn äb ūo midagist sīedõbõks?
Ne vastatist tämmõn: Äb.
6. Aga ta rõkandiz nänt pǟl: Ētagid võrgõ lājast jõvvõ pūolõ ja tēg līedat.
Siz ne ētist ja ist sȭitat vieddõ zīmiz kala pierast.
7. Siz se oppiji, kīentõ Jēzus ārmastiz, kītiz Petrus pǟl: Se um Izand.
Ku Sīmon Petrus kūliz, ku se voļ Izand, viediz ta serk sälgõ, sīepierast ku ta voļ pāļaz, ja īekiz mierrõ.
8. Aga tuoist oppijid tuļt lājaks īņiz vieddõs vȭrta kaladõks, sīepierast ku ne ist ūot kougõn aiga jūst, nei immõr kakšsada kīndõrt,
9. Ku ne ni astist ulzõ aigõ, neist ne sidtūlda ja kaļdi pǟlõ pandõt ja leibõ.
10. Jēzus kītiz nänt pǟl: Tūogid tǟn nēšti kalšti, mis tēg ni ūot akkõnd.
11. Sīmon Petrus lekš ja viediz võrgõ aigõ sūrd kaladõks, sada vīžkimdõ kuolm kabalt.
Ja ku ka nēḑi voļ nei jennõ, võrgõ iz lǟ kaţki.
12. Jēzus kītiz nänt pǟl: Tulgid, pidagid sīemiz aigõ.
Aga mitikš oppijist iz tuoḑ täm kädst kizzõ: Kis sa ūod?
Sīepierast ku ne tīedist, ku ta um Izand.
13. Jēzus tuļ ja võtiz leibõ ja āndiz näntõn, neiīž ka kallõ.
14. Se voļ kuolmõz kõrd ku Jēzus, ilznūzõn kūolõnist, nägţiz ēntšta oppijidõn.
15. Ku ne ni voļt sīemiz aigõ piddõnd, kītiz Jēzus Sīmon Petrus pǟl: Sīmon, Jōna pūoga, kas sa ārmastõd emiņ mīnda äb ku ne?
Ta kītiz täm pǟl: Vaņtl, Izand, sa tīedad, ku sa ūod minnõn ārmaz.
Ta kītiz täm pǟl: Tūoita min ūonidi.
16. Ta kītiz täm pǟl tegiž tūoista kõrd: Sīmon, Jōna pūoga, kas sa mīnda ārmastõd?
Ta kītiz täm pǟl: Izand, sa tīedad, ku sa ūod minnõn ārmaz.
Ta kītiz täm pǟl: Kaits min lambidi.
17. Ta kītiz täm pǟl kuolmõnt kõrd: Sīmon, Jōna pūoga, kas ma ūob sinnõn ārmaz?
Petrus sai muraglizõks sīepierast, ku ta kuolmõnt kõrd täm pǟl kītiz: kas ma ūob sinnõn ārmaz?
Ja rõkandiz täm pǟl: Izand, sa tīedad ammõ, sa tīedad, ku sa ūod minnõn ārmaz.
Jēzus kītiz täm pǟl: Tūoita min lambidi.
18. Tuodlist, tuodlist ma kītõb sinnõn: Ku sa nūoŗ voļd, paņd sa īž kāļ entšõn immõr ja lekšt kussīn sa tāšt, aga ku sa vanaks sād, siz sa vientõd entš kežži, ja mū panab sinnõn kāļ immõr ja vīb kussīn sa äd tā.
19. Aga sieda ta rõkandiz tǟntõs, mingiz kūolõmizõks ta Jumalt ouvõstõb, ja sieda rõkandõn ta kītiz täm pǟl: Kǟ minnõn tagan.
20. Ēntšta immõr kīerõn neiz Petrus sieda oppijist tagan tulm, kīentõ Jēzus ārmastiz ja kis voļ ȭdõgist jūs täm rīndad jūr langõn ja voļ kītõn: Izand, kis se um, kis sīnda jara āndab?
21. Ku ni Petrus tǟnda neiz, kītiz ta Jēzus pǟl: Izand, mis siz sīekõks?
22. Jēzus kītiz täm pǟl: Až ma tāb, ku ta īeb, kuņtš ma tulab, mis sinnõn sīest?
Kǟ sa minnõn tagan.
23. Sīpierast ni lekš veļid vail rõk immõr, ku se oppiji äb kūol; aga Jēzus iz kīt täm pǟl, ku ta äb kūol, aga: až ma tāb, ku ta īeb, kuņtš ma tulab, mis sinnõn sīest?
24. Se um se oppiji, kis iļ sīe tapartõb ja sieda um kēratõn, ja mēg tīedam, ku täm tapartõks um tuodli.
25. Aga um ka pǟgiņ mūdõ, mis Jēzus um tiend, ja ku sieda īdiņ kēratõks, ma arrõb, ku māilmõ äb mādõkst rāntõd, mis volks kēratõmõst.
APOSTÕLD TĪED.
1. Pǟkabal.
 Kristus touvõzlēmi.
Mattias sāb nustõt apostõlõks.
1. Ežmiz rõk ma ūob kil tiend iļ ama, Teofil, mis Jēzus īrgiz tiedõ kui ka opatõ,
2. Sieda päuvõ sāņi, ku ta, leb Piva Vaim apostõldõn käsk andõn, sai ilzõ võttõt.
3. Näntõn ta ka pierrõ entš kāndatimist nägţiz ēntšta jelzizõn volm leb pǟgiņ tēḑi; nēļakimdõ päuvõ sai nēšti nǟdõt ja rõkandiz näntkõks iļ Jumal vald.
4. Ja näntkõks kubbõ tund käskiz ta: Algid ligid Jeruzalemst jara, aga vodligid Iza tõitõkst, mis tēg leb min ūot kūlõnd.
 Jāņ 15, 26;
5. Sīepierast ku Jāņ um rištõn kil viedkõks, aga tēg sāt rištõt Piva Vaimkõks äb kui kōgiņ pierrõ nēḑi päuvḑi.
6. Aga kubbõ tund ne ni kizist täm kädst rõkandõs: Izand, kas sīel āigal sa äd tie ilzõ tegiž Izrael valdõ?
7. Ta rõkandiz nänt pǟl: Täddõn äb ūo tīedamõst āigidi ja īrgidi, kīenḑi Iza um jettõn entš võimizõ.
8. Aga tēg sāt Piva Vaim joudõ, mis täd pǟl tulab, ja tēg līt min taparnikad Jeruzalems ja amal Jūdeamāl ja Zamariamāl ja mā lopandõkst sāņi.
9. Ja sieda rõkandõn sai ta, näntõn nǟds, ilzõ nustõt ja pīla võtiz tǟnda nänt sīlmad jedst jara.
 Mark. 16; 19;
10. Ja ku ne tagan vaņtlist, ku täma lekš touvõz, vaņtl, siz pīlist nänt jūs kakš mīestõ vāldis ārõnis.
11. Ja ne rõkandist: Galileamā mied, mis tēg pīlõt ja vaņtlõt touvõz?
Se Jēzus, kis täd jūst um ilzõ võttõt touvõz, se tulab neiīž, kui tēg ūot nǟnd tǟnda touvõz lǟm.
12. Siz ne kīerist tāgiž Jeruzalemõ mäg pǟld, mis sāb nimtõt Eļmägkõks, mis um Jeruzalem ležgõl, īd zabbat pǟva riek pitkit.
13. Ja ku ne sait sīn, astist ne iļiz tubbõ, kus voļt kubs Petrus ja Jāņ ja Jākobus ja Andreas, Filippus ja Tomas, Bartolomeus ja Matteus, Jākobus Alfeus pūoga ja Sīmon Tselot ja Jūdas Jākob pūoga.
14. Ne voļt amad īdõkabal īds mīels pālandõksõs kubs naistkõks ja Mariaks, Jēzus jemaks, ja Jēzus veļidõks.
 p. 2. 1;
15. Ja nēši päuvši, astõn veļid sidamõl, rõkandiz Petrus (aga rovšti voļ kubs sada kakškimdõ nimmõ sāņi):
16. Mied, veļid, kēran voļ täutõt sāmõst, mis Piva Vaim um jeddõpēḑin kītõn leb Dāvid sū iļ Jūdas, kis sai jedslējizõks Jēzus vizzõvõtajidõn;
17. Sīepierast ku ta voļ lugdõt mäd sieggõ ja voļ sānd sieda ēntšta palkimiz vaimõ.
18. Täma um ni äbõigiz pālka jedst nurm sānd ja um iļkaggõl saddõn, sidamst lājgi lǟnd, ja amad täm sižgõnd āt ulzõ tund.
19. Ja amad āt sieda tieutõ sānd, kis Jeruzalems jelabõd, nei ku se nurm, nänt entš kīel murd pierrõ, sāb nimtõt Akeldamaks, se um: vier nurm.
20. Sīepierast um kēratõt lōlõd rāntõs: Täm kuoda sāgõ tijaks ja algõ volgõ, kis täm sizal jelab, ja võtag ikš mū täm paint amatõ.
21. Siz um īdõn nēšti mēšti, kis āt vond mädkõks kubs ama āiga, ku Izand Jēzus um sizzõl lǟnd ja ulzõ lǟnd mäd vail,
22. Irgõs Jāņ rištimizõst sieda päuvõ sāņi, ku ta sai mäd jūst jara võttõt, sāmõst mädkõks kubs täm ilznūzimiz taparnikaks.
23. Ja ne paņt jeddõ kakš, Jōzefõ, kis sāb nimtõt Barzabaks, līekõnimkõks Justus, ja Mattiasõ.
24. Ja Jumalt pallõs ne rõkandist: Sina Izand, amad sidamõd tundiji, nägţ, kīentõ sa ūod ulzõ kuoŗŗõn nēšti kādst,
25. Laz ta võtag kūožõ sīes palkimizõs ja apostõl amats, kīenst Jūdas um kilgõ lǟnd, īž entš kūožõ lǟds.
26. Ja ne viedist lōzõ, ja lōz sadiz Mattias pǟl, ja ta sai jūrõ lugdõt nänt īdtuoistõn apostõldõn.
2. Pǟkabal.
 Piva Vaim valami.
Kīeld and.
Petrus jutlõks iļ Jēzus.
Lātkub Jeruzalems.
1. Ja ku sužpivad pǟva sai täutõt, ne voļt amad entš vail kubs.
2. Ja piga sugiz touvõst ūgandõks, neme vegiz pūgijiz tūlst, ja täutiz ama kuoda, kus ne istist.
3. Ja näntõn vīlkist jagdõt kīeld, neme tuļ, ja lekš māzõ jega īd pǟl nēšti.
4. Ja amad sait täutõt Piva Vaimkõks ja īrgistrõkandõ muitist kīeldkõks, nei kui Vaim āndiz näntõn rõkandõ.
5. Aga Jeruzalems voļt jelamõs jūdõd, jumalkartlist mied amasuglist rovvist touvõ ald.
6. Aga ku ēļ voļ vond, tuļ se bara kubbõ ja äpartiz, sīepierast ku ne kūlist nēḑi jegaikš entš kīelmurds rõkandõm.
7. Ja ne ädagist ja imlist rõkandõs: Vaņtl, kas ne amad, kis rõkandõbõd, äb ūot Galileamā mied?
8. Ja kui mēg kūlõm jegaikš entš kīelmurdõ, kīens mēg ūom sindõnd?
9. Partõd ja Mēdõd ja Elamitõd ja kis jelam Mezopotamiamāl, Jūdeamāl kui ka Kappadokiamāl, Pontusõl ja Āziamāl,
10. Frīgiamāl kui ka Pamfiliamāl, Egiptõs ja Lībiamā tutkamõs Kirene jūs ja täs jelajid rōmlist,
11. Jūdõd kui ka immõrkīerdõt, Krētõd ja Arabõd, mēg kūlõm nēḑi rõkandõm mäd kīelkõks iļ Jumal sūrd tīed.
12. Ja ne amad, ädagõnd ja sānd jeksõndõks, rõkandist īd tuoiz pǟl: Mis se tāb tǟntõ?
13. Aga munt, sieda nāļaks piddõs, kītist: Ne āt tǟdõd magḑist vīnõ.
14. Aga Petrus, pīlõs nänt īdtuoistõndõks, nustiz entš īeldõ ja rõkandiz nänt pǟl: Jūdõd mied ja amad, kis tēg jelat Jeruzalems, se volgõ täddõn tieutõbõks ja pangid tǟdõl min sõnḑi.
15. Ne äb ūot mittõ suggõ jūobõnd, kui tēg arrõt; sīepierast ku se um pǟva kuolmõz stuņd.
16. Aga se um, mis leb profet Joel um jeddõpēḑin kītõt:
17. »Ja peris päuvši sugub, Jumal rõkandõb, ku ma valab iļ ama leja entš Vaimst ja täd pūogad ja täd tidard profetõbõd ja täd nūormied nǟbõd nēmiži ja täd vaņimõd nǟbõd unnäguḑi.
18. Ja ka iļ entš pālkamied ja iļ entš pālkanaist ma valab entš Vaimst nēši päuvši, ja ne profetõbõd.
19. Ja ma āndab nǟdõbõks imtīeḑi illõ touvõs ja imtēḑi allõ mā pǟl, vīerda ja tūlda ja sovourõ.
20. Pǟva sāb pimdõmõks ja kū vierrõks, jedmõl kui tulab Izand sūr pǟva ja pāistab.
21. Ja līb, ku jegaikš sāb pästõt, kis Izand nim tagan nutab.»
22. Izrael mied, kūligid nēḑi sõnḑi: Jēzusõ Natsaretst, mīestõ, täddõn Jumalst tieutõbõks tiedõtõ võimizõks, imtīedkõks ja imtǟdõdõks, mis Jumal tei leb täm täd vail, kui tēg īž tīedat,
23. Tǟnda, ku ta Jumalst pandõt nõv ja jedstīedamiz pierrõ voļ jara andtõt, tēg ūot võttõnd, leb pandõkst mūrdajid kädud rištõ rabbõnd ja māzõ tappõnd.
24. Tǟnda Jumal um virgtõn, vāldiņ tieds kūolõm puodudist, sīepierast ku iz või vōlda, ku ta tämst sāks pidtõt.
25. Aga Dāvid kītõb iļ täm: »Ma ūob piddõn Izandt īdõkabal entš sīlmad jeds, nei ku ta um min jõval käddõl, algõ ma äpartõg.
26. Sīepierast um min sidam rīemli ja min kēļ rīemlõb, kui ka min leja novub lūotõksõs.
27. Ja sa äd jeta min jengõ kūolõm valdõ, äd ka pan entš Pivan nǟm jaramǟrgandimist.
28. Sa ūod minnõn jelamiz riekidi tieutõbõks tiend, sa täutõd mīnda rīemkõks entš pālga jeds.»
29. Mied, veļid, āndagid lubbõ sieldist täd pǟl rõkandõ iļ vanaiza Dāvid, ku ta ka um kūolõn ja jaramattõt ja täm kālma um mäd jūs tämpiz päuvõ sāņi.
30. Siz ni profet volds, tieudõs ku Jumal tämmõn leb vānatõks voļ tõitõn täm nimmõd sugkazamst istantõ täm vāļikštõksraj pǟl,
31. Ta jeddõpēḑin nǟds rõkandiz iļ Kristus ilznūzimiz, ku äb ta īe kūolõm valdõ, äb ka täm leja nǟ jaramǟrgandimist.
32. Sieda Jēzusõ um Jumal kūolõnist virgtõn, iļ mis mēg amad ūom taparnikad.
33. Ilantõt ni leb Jumal jõva käd ja võttõn Piva Vaim tõitõkst leb Iza, ta valiz tǟnda ulzõ, mis tēg ka nǟt ja kūlõt.
34. Kil Dāvid äb ūo lǟnd ilzõ touvõz, aga täma rõkandõb: »Izand kītiz min Izand pǟl: Ista min jõvvõl kilgõl,
35. Kuņtš ma sin vijanikad panab sin jālgadalizõks.»
36. Siz um ama Izrael kuodan sieldõ tīedamõst, ku Jumal sieda Jēzusõ, kīentõ tēg ūot rištõ rabbõnd, um tiend Izandõks ja Kristusõks.
37. Kūlõs se lekš näntõn leb sidam ja ne rõkandist Petrus ja ne munt apostõld pǟl: Mied, veļid, mis laz mēg tiegõm?
38. Aga Petrus kītiz nänt pǟl: Parantigid mīeldõ ja jegaikš tešti sāgõ rištõt Jēzus Kristus nim pǟl patud andõks āndamizõks ja tēg sāt Piva Vaim andõ.
 p. 3, 17—19;
39. Sīepierast ku se tõitõks um täd pierast ja täd lapst pierast ja amad pierast, kis kougõn āt, kuijen īd Izand, mäd Jumal entš jūr kutsub.
40. Ta tapartiz ka pǟgiņ munt sõnadõks ja paņ näntõn sidam jūr rõkandõs: Lassõgid ēntšta pästam sīest tiglist sugkazamst.
 5 Moz. 32, 5;
41. Kis siz ni täm sõnnõ vastõ võtist, ne sait rištõt, ja sīe pǟvan sait jūrõ tūodõt immõr kuolm tūontõ jengõ.
42. Aga ne eit īdõkabal apostõld opatõksõ ja ītõ, lēba mūrdamizõs ja Jumal pālandõksis.
43. Aga kartõks tuļ pǟl jegaīd jengõn, ja leb apostõld sugiz pǟgiņ imtīeḑi ja imtēḑi.
44. Aga amad usklist voļt kubs ja ama voļ näntõn īds kubs.
45. Ja ne mīšt jara varandõkst ja entšõmõd ja jagist nēḑi amadõn, kui jegaīdõn voļ vajag.
46. Ja ne voļt jega pǟva, īdõkabal, īds mīels kubs pivakuodas, mūrdist leibõ pids kuodidi ja võtist tuoitõ rīemlõs ja vagamēļist sidamõdõks,
47. Jumalt kītõs; nänt vastõ voļ ama rov jõvamēļi; aga Izand paņ jega pǟva lātkub jūr nēḑi, kis sait pästõt.
3. Pǟkabal.
 Petrus tieb tierrõks lonkõ.
Jutlõks iļ Kristus.
1. Aga Petrus ja Jāņ lekšt mäggõl pivakuoddõ pālandõks stuņd, īdõksmõnd stuņd, āigal.
2. Ja ikš mīez, entš jema lejast lōnka volds, paņ ēntšta kāndam; ne paņt tǟnda jega pǟva pivakuoda uks jeddõ, mis sāb nimtõt iluzõks, saņtpallõ nänt kädst pālam, kis pivakuoddõ lekšt.
3. Se nǟds Petrusõ ja Jāņõ, ku ne tāšt pivakuoddõ lǟdõ, pāliz saņtpallõ.
4. Aga Petrus kubs Jāņkõks, täm pǟl vaņtlõs, kītiz: Vaņtl mäd pǟl.
5. Ja ta vaņtliz nänt pǟl vodlõs nänt kädst midagist sādõ.
6. Aga Petrus rõkandiz: Õbdõ ja kuldõ äb ūo minnõn, aga mis minnõn um, sieda ma āndab sinnõn: Jēzus Kristus Natsaretst nims nūz ilzõ ja kǟ.
7. Ja akkõn tämmõn jõva käd jūr, ta nustiz tǟnda ilzõ; aga ildīņ sait täm jālgad ja jālgad nõtkõmd kandzizõks,
8. Ja ilzõ īekõn ta pīliz ja kei ja lekš näntkõks kubs pivakuoddõ, kǟds ja īekõs ja Jumalt kītõs.
9. Ja ama rov neiz tǟnda kǟm ja Jumalt kītõm.
10. Ja ne tūndist tǟnda, ku ta voļ se, kis saņtpala pierast voļ istõn pivakuoda Iluz Uks jeds, ja paņt sieda immõks ja voļt ädagõnd iļ sīe, mis tämkõks voļ suggõn.
11. Aga ku se pīliz Petrus ja Jāņ moij al, jūokšiz ama rov imlõs kubbõ nei nimtõt Zalomon tȭlpanaliz jūr.
12. Aga Petrus, sieda nǟds, vastatiz rovvõn: Izrael mied, mis tēg imlõt iļ sīe ja mis tēg vaņtlõt mäd pǟl, neme mēg volksmõ leb entš joud või jumalkārtamiz tǟnda kǟjizõks tiend.
13. Abraam ja Izak ja Jākob Jumal, mäd izad Jumal um ouvõstõn entš Puoigõ Jēzusõ, kīentõ tēg ūot kil jara andõnd ja jara kīeldõnd Pilatus jeds, ku ta kāndiz kuodõ tǟnda vāldiņ lassõ.
 p. 5, 30;
14. Aga tēg ūot jara kīeldõnd pivvõ ja õigistõ ja pālist andõ täddõn uņtapajt.
15. Aga jelamiz iļim tēg ūot māzõ tappõnd, kīentõ Jumal um kūolinist virgtõn, iļ mis mēg ūom taparnikad.
16. Ja leb usk täm nim pǟl um täm nim sieda višiņtõn, kīentõ tēg nǟt ja tundõt, ja usk täm pǟl āndiz tämmõn sieda tierrit, täddõn amadõn nǟds.
17. Ja ni, veļid, ma tīedab, ku tēg teit sieda tīedamõt, neiīž kui ka täd iļimõd.
18. Aga Jumal, mis ta leb amad profetõd sū um jeddõpēḑin kītõn, ku Kristusõn um sieda kāndatõmõst, um sieda nei täutõn.
19. Siz parantigid mīeldõ ja kīerigid tāgiž, laz täd patud sāgõd ulzõ kistantõt,
20. Laz virtõmiz āigad tulgõd Izand pālgast ja laz ta kaimõg Jēzusõ Kristusõ, kis um täddõn jeddõpēḑin tõitõt,
21. Kīentõ kil touvõn voļ vastõ võtamõst sieda aigõ sāņi, kuņtš ama sāb kõrdõl pandõt, mis Jumal iganiz um rõkandõn leb entš pivad profetõd sū.
22. Ja Mōzus um rõkandõn: »Izand Jumal nustab täddõn profetõ täd veļid vaild, neiīž kui mīnda; sieda um täddõn kūlõmõst amas, mis ta täd pǟl rõkandõb.
23. Aga līb, ku jegaikš jeng, kis sīe profet pǟl äb kūl, sāb ulzõ kātõt rovst.»
24. Aga ka amad profetõd Zamuel āigast ja pierast, mits nēšti um rõkandõn, āt ka jeddõpēḑin kītõnd nēḑi päuvḑi.
25. Tēg ūot profetõd ja sīe sǟdimiz lapst, mis Jumal um tiend täd izadõks, rõkandõs Abraam pǟl: »Ja leb sin sīemt sābõd amad sugkazamd mā pǟl pivastõt.»
26. Täd pierast ama jeds um Jumal entš Puoigõ virgtõn, um tǟnda täd jūr kaimõn tēḑi pivastõm, laz jegaikš tāgiž kīerõg entš tigst.
4. Pǟkabal.
 Petrus ja Jāņ vizzõvõtami ja tapartõks iļ Jēzus.
Usklist jumalpālandõks ja jelami lātkubs.
1. Aga näntõn rov pǟl rõkandõs astist nänt jūr prīestõrd ja pivakuoda pēļi ja zadukejõd,
2. Nukkõrd iļ sīe, ku ne opatist rovvõ ja ku jutlist ilznūzimizõst kūolinist Jēzusõs;
3. Ja ne paņt näntõn kädud jūr ja paņt nēḑi vizzõ ūomõgt sāņi, sīepierast ku voļ juba ȭdõg.
4. Aga pǟgiņ nēšti, kis voļt kūlõnd sõnnõ, uskist, ja mied lug kaziz vītõ tūontõ sāņi.
5. Aga ku sai ūomõg, tuļt kubbõ nänt iļimõd ja vaņimõd ja kēraopatijid Jeruzalems,
6. Ka iļļi prīestõr Annas ja Kaifas ja Jāņ ja Aleksandõr ja kuijen nēḑi voļ iļiz prīestõr sugkazamst.
7. Ja nēḑi sidamõl pannõd ne kizist: Mingis jouds ja mingiz nim pǟl tēg teit sieda?
8. Siz Petrus, täuž Pivvõ Vaimõ, rõkandiz nänt pǟl: Rov iļimõd ja vaņimõd!
9. Až iļ mäd tämpõ sāb kuod kandtõt jõva tīe pierast ruja rišting jūs, leb mis ta um tierrõks sānd,
10. Volgõ tieutõb täddõn amadõn ja ama Izrael rovvõn, ku Jēzus Kristus Natsaretst nims, kīentõ tēg ūot rištõ rabbõnd, kīentõ Jumal um kūolinist virgtõn, täm nims pīlõb se tīera täd jeds.
11. Täma um se kiv, mis, tēšti kuoda nustajist jara eitõt, um nūrka kivvõks īend.
 Mat. 21, 42;
12. Ja pästami äb ūo mitīds mūs, sīepierast ku äb ūo mūdõ nimmõ touvõ al rovvõn andtõt, leb kīen mäddõn um pästõt sāmõst.
13. Aga ku ne neist Petrus ja Jāņ julgõmt ja tieutõ sānd, ku ne āt kerrõ äbtundijid ja äbopatõt, ne imlist ja tūndist nēḑi, ku ne voļt vond Jēzusõks kubs.
14. Aga ku ne neist rištingt nänt jūs pīlõm, kis voļ tierrõks sānd, iz ūo näntõn mittõ midagist vastõ rõkandõ.
15. Ja käskõnd näntõn nõvkuodst ulzõ lǟm, ne pidist entš vail nõvvõ rõkandõs:
16. Mis laz mēg tiegõm nänt rovstkõks?
Sīepierast ku tuntõb imtēḑ um leb nänt suggõn, amadõn, kis Jeruzalems jelabõd, um tieutõb, ja mēg äb võim sieda jara kīeldõ.
17. Aga algõ ta emiņ laigald lǟgõ rov vail, kīeldõm näntõn jeddõpēḑin rõkandõ sīe nims mingiz rišting pǟl.
18. Ja nēḑi kutsõnd kīeldist ne jeddõpēḑin rõkandõ kui ka opatõ Jēzus nims.
19. Aga Petrus ja Jāņ rõkandist nänt pǟl vastatõs: Kuodštigid, kas um õigist Jumal jeds, tēḑi emiņ kūlõ äb ku Jumalt?
20. Sīepierast mēg äb võim äbrõkandõ sīest, mis mēg ūom nǟnd ja kūlõnd.
21. Aga nēḑi ertlõn, lasist ne nēḑi vāldiņ, äblieudõnd mittõ midagist, mis pierast nēḑi suņdõ, rov pierast, sīepierast ku ne amad kītist Jumalt iļ sīe, mis voļ suggõn.
22. Aga rišting, kīen jūs tierrõkssāmiz imtēḑ voļ suggõn, voļ emiņ kui nēļakimdõ āigastõ vana.
23. Aga vāldiņ sānd ne tuļt entšlist jūr ja tieutist, mis iļļist prīestõrd ja vaņimõd voļt nänt pǟl rõkandõnd.
24. Aga kūlõnd ne nustist īds mīels īeld Jumal pūol ja rõkandist: Izand, sa ūod, kis um tiend touvõ ja mā ja mier ja ammõ, mis um nänt sizal,
25. Sa ūod leb mäd iza, entš pālkaliz Dāvid sū, leb Piva Vaim rõkandõn: »Mikšpierast pagand ūlastõbõd ja rovz tijjõ mõtlõbõd?
26. Mā kēņigõd tulbõd kubbõ ja vāļikšijid lǟbõd īdõ kubbõ vastõ Izandt ja vastõ täm Kristusõ.»
27. Sīepierast āt tuod pūolst kubbõ lǟnd sīes jālgabs sin piva Pūoga Jēzus vastõ, kīentõ sa ūod zalbõn, Herodes kui ka Pontius Pilatus kubs pagandõks ja Izrael rovkõks,
28. Tiem, laz suggõg, mis sin kež ja nõv voļ jeddõpēḑin nǟnd.
29. Ja siz ni, Izand, pan tǟdõl nänt ädatimist ja ānda entš kūlijidõn julgist sin sõnnõ kītõ.
30. Vient entš käta, laz tierrõks sāmi ja imtǟdõd ja imtīed suggõgõd leb sin piva Pūoga Jēzus nim.
31. Ja ku ne voļt Jumalt pallõnd, likiz kūož, kus ne voļt kubbõ tund, ja ne amad sait täutõt Pivast Vaimst ja ne kītist Jumal sõnnõ julgist.
32. Ja usklist kub voļ ikš sidam ja ikš jeng, ja nēšti mitikš iz nuta entš viļļõ entšõks, aga ama voļ näntõn īds kubs.
33. Ja apostõld āndist sūr joudkõks tapartõkst iļ Izand Jēzus ilznūzimiz, ja nänt amad vail voļ sūr alastõm.
34. Aga pūtõkst iz ūo nänt vail mitīdõn, sīepierast ku kīen voļt nūrmõd ja kuodad, ne mīšt nēḑi jara ja tuoit mīdõt varandõks maks,
35. Ja paņt apostõld jālgad jūr, ja jegaīdõn sai andtõt, mis tämmõn voļ vajag.
36. Aga Jōzef, apostõlist nimtõt Barnabas līekõnimkõks, mis iļnustõt tǟntõb rīemtõmiz läpš, levit, Kiprusõst periņ.
37. Tämmõn voļ nurm, ta mīž sīe jara, tuoi rā ja paņ apostõld jālgad jūr.
5. Pǟkabal.
 Ananias ja Zafira.
Apostõld vizzõ võtami ja vāldiņ sāmi.
Gamaliel nõv.
1. Aga ikš mīez, nimtõt Ananias, voļ entš naizkõks Zafiraks jara mīnd nurmkabal.
2. Ja naizõn tieudõs īd jag īndast võttõn, ta tuoi mūdõ ja paņ apostõld jālgad jūr.
3. Aga Petrus rõkandiz: Ananias, mikšpierast sātan um sin sidamt täutõn, ku sa pietad Pivvõ Vaimõ ja panad kilgõl mūdõ nurm īndast?
4. Kas sa ist või tǟnda entšõks piddõ, ku ta voļ sin entšõm, ja ka mīdõt, kas ta iz ūo sin võimizõs; mikšpierast siz sa ūod seļļist ažžõ entš sidamõ võttõn?
Sa äd ūo piettõn rovšti aga Jumalt.
5. Aga nēḑi sõnḑi kūlõn sadiz Ananias māzõ ja jetiz jengõ.
Ja sūr kartõks tuļ iļ amad, kis sieda kūlist.
6. Aga nūord mied nūzist ilzõ, paņt tǟnda kõrdõl ja ulzõ kandõnd matist tǟnda jara.
7. Aga se sugiz nei kuolm stuņd pierrõ, ku täm nai tuļ sizzõl ja iz tīeda, mis voļ suggõn.
8. Ja Petrus kiziz täm kädst: Kīt minnõn, kas tēg ūot nurm nei tõuristiz mīnd?
Ta kītiz: Nä, nei tõuristiz.
9. Aga.
Petrus kītiz täm pǟl: Mikšpierast tēg ūot vond īds nõvs kertõ Izand Vaimõ?
Vaņtl, nänt jālgad, kis sin mīestõ jara matist, āt uks jeds ja kāndabõd ka sīnda ulzõ.
10. Aga ta sadiz ildīņ täm jālgad jeddõ māzõ ja jetiz jengõ.
Aga nūord mied tuļt sizzõl, līedist tǟnda kūolõnt, kāndist ulzõ ja matist tǟnda mie kilgõ.
11. Ja sūr kartõks sugiz iļ ama lātkub ja iļ amad, kis sieda kūlist.
12. Aga leb apostõld kädud sugiz pǟgiņ imtēḑi ja imtīeḑi rov vail; ja ne amad voļt īdmēļist kubs Zalomon tȭlpanal.
13. Aga mūšti iz tuoḑ mitikš näntõn sieggõ tūlda, aga rov arriz iļ nänt ildist.
14. Aga uskliži Izand pǟl tuļ īdõkabal emiņ jūrõ, pǟgiņ mēḑi ja naiži.
15. Ja nei ku ka rujad sait īelõd pǟl ulzõ kandtõt, lovad ja kandmõd pǟl pandõt, laz, ku Petrus tulab, täm vil sadag mingiz pǟl nēšti.
16. Aga pǟgiņ rovšti tuļ ka kubbõ jālgabist, mis Jeruzalem immõrkouţi voļt, kandõs rujḑi ja kis äbjõvast vaimst sait vājastõt; ne amad sait tierrõks.
17. Aga iļļi prīestõr nūziz ja amad kis tämkõks voļt, se zadukejõd īt, sait kõzzõ tǟdõks.
18. Ja ne paņt apostõldõn kädud jūr ja ētist nēḑi rov vizakuoddõ.
19. Aga Izand engõl tei īezõ vizakuoda uks vāldiņ, vīž nänt ulzõ ja rõkandiz:
20. Ligid ja pīlõs pivakuodas kītigid rovvõn amad sīe jelamiz sõnad.
21. Aga sieda kūlõnd lekšt ne varald pivakuoddõ ja opatist.
Aga iļļi prīestõr tuļ ja kis tämkõks voļt, kutsist kubbõ nõvkuoda ja amad Izrael lapst vaņimõd ja kāimist vizakuoddõ nēḑi tūom.
22. Aga pālkalist lǟnd, ist līedat nēḑi vizakuodas, tuļt tāgiž ja tieutist,
23. Rõkandõs: Vizakuoda mēg līedizmõ kil jõvist vizzõ klõkštõt ja vaŗtijid pīlõs ukst jeds, aga ku mēg vāldiņ teim, mēg iz līedam sizal mitītõ.
24. Aga ku sieda nänt rõkkõ pivakuoda pēļi ja iļļist prīestõrd kūlist, eit ne sieggõnõks nänt pierast ja mis sīest piḑim suggõm.
25. Aga ikš tuļ sīnõ ja tieutiz näntõn: Vaņtl, mied, kīenḑi tēg paņt vizakuoddõ, āt pivakuodas, pīlõbõd ja opatõbõd rovvõ.
26. Siz lekš suodamied pēļi pālkalistõks nēḑi tūom, mittõ vegliz, sīepierast ku ne kārtist rovšti, ku äb sāt kividõks māzõ vistõt.
27. Aga nēḑi tūond, ne paņt nänt nõvkuod jeddõ.
Ja iļļi prīestõr kiziz nänt kädst,
28. Rõkandõs: Mēg ūom täddõn kīeldõs kīeldõnd opatõ täm nims, ja vaņtl, tēg ūot täutõnd Jeruzalemõ entš opatõksõks ja tāt sīe rišting vier iļ mäd tūodõ.
 p. 4, 18;
29. Aga vastatõs rõkandiz Petrus ja apostõld: Jumalõn um emiņ kūlõmõst äb ku rovvõn.
 p. 4, 19;
30. Mäd izad Jumal um virgtõn Jēzusõ, kientõ tēg ūot māzõ tappõnd pū jūrõ rabbõs.
31. Tǟnda um Jumal leb entš jõva käd ilantõn ja Pästajizõks tiend, Izraelõn āndam mīel parantimist ja patud andõks āndamist.
32. Ja mēg ūom taparnikad iļ nänt sõnad ja Piva Vaim, kīentõ Jumal um andõn näntõn, kis tǟnda kūlõbõd.
 Luk. 24, 48;
33. Aga ku ne sieda kūlist, lekš se näntõn sidam jūr ja ne nõvtist nēḑi māzõ tappõ.
34. Aga ikš nõvkuodst, farizej, nimtõt Gamaliel, kēraopatiji, ouvõstõt amast rovst, nūziz ilzõ ja paņ rovvõn lītiz irg pǟl ulzõ lǟm
35. Ja rõkandiz nänt pǟl: Izrael mied, mõtligid īž, mis täddõn um tiemõst nänt miedõn;
36. Sīepierast ku mingist pǟvad tāgiž nūziz Teudas, entšõst kītõs, ku ta voļļi midagid; tämmõn lekš īņi mēḑi lug pierrõ immõr nēļa saddõ.
Ta um māzõ taptõt, ja amad, mits täm nõvs voļt, āt laigald pildõt ja ukkõ lǟnd.
37. Pierrõ sieda nūziz Jūdas Galileamāld, kēratimiz āigal, ja kīeriz pǟgiņ rovvõ entš pūol.
Täma um ukkõ lǟnd, ja amad, mits täm nõvs voļt, āt laigald lǟnd.
38. Ja sīepierast ma kītõb paldiņ täddõn: Jetagid nēḑi mēḑi ja lassigid näntõn lǟdõ, sīepierast ku až se nõv ja tīe um rovšti, ta lopub tijald.
39. Aga až ta um Jumalst, siz tēg ät sȭitat tǟnda māzõ pīkstõ; ja ku tēg ät sāt lieutõt kui Jumal vastõ taplijid.
40. Aga ne kūlist tǟnda ja kutsõnd ne pieksist apostõlḑi, kīeldõs näntõn rõkandõ Jēzus nims ja lasist nēḑi vāldiņ.
41. Aga ni ne lekšt rīemlõs nõvkuod jedst jara, sīepierast ku ne voļt vertlistõks pidtõt täm nim pierast uidõ kāndatõ.
42. Ja ne ist loptat jega pǟva pivakuodas ja kuodad kouţi opatõ ja evangeliumõ tieutõ iļ Kristus Jēzus.
6. Pǟkabal.
 Seis ūoļtijid sāņtõd pierast.
Stefanus kuod jeds.
1. Aga nēši päuvši, ku oppijidi sugiz emiņ. nūziz grīekõdõn ebreõd vastõ nurikšimi, sīepierast ku nänt lesknaist äb sājid ūoļtimizõs tǟdõl pandõt.
2. Aga ne kakštuoistõn, kubbõ kutsõnd oppijid lātkub, rõkandist: Äb sǟd, ku mēg jetam Jumal sõnnõ, laz palkõgõm lōda jūs.
3. Sīepierast, veļid, kuoŗŗigid ulzõ entš vaild seis mīestõ, kīendõn um jõva ouv, kis āt Vaimõ tǟdõd ja kovald, kīenḑi mēg võim sīezõ pūtõksõ pānda.
4. Aga mēg tām īedõ īdõkabal Jumal pālandõks jūr ja Jumal sõna amatõ.
5. Ja se rõk voļ mīelpierast ama lātkubbõn; ja ne kūorist ulzõ Stefanusõ, mīestõ tǟta uskõ ja Pivvõ Vaimõ, ja Filippusõ ja Prokorusõ ja Nikanorõ ja Tīmonõ ja Parmenasõ ja Nikolaiõ Antiokiast, kis voļ uskõ vaidõn.
6. Nēḑi ne vīšt apostõld jeddõ ja Jumalt pallõnd ne paņt kädud nänt pǟlõ.
7. Ja Jumal sõna kaziz, ja oppijid lug sai väggõ sūrõks Jeruzalems, ka pǟgiņ prīestirist sait kūldzizõks sīe uskõn.
8. Aga Stefanus, täuž alastõmt ja joudõ, tei rov vail imtīeḑi ja sūri imtēḑi.
9. Aga mūḑi nūziz nēšti nei nimtõt libertinõd ja kirenõd ja aleksandrõd zinagogist ja nēšti, kis voļt Kilikiamāld ja Āziamāld, Stefanusõks sõnšlõm.
10. Ja ne ist sȭitat vastõ piddõ kovalizõn ja vaimõn, missõs ta rõkandiz.
11. Siz ne sǟdist mēḑi, kis kītist, ku voļļid kūlõnd tǟnda rõkandõm suoimdõb sõnḑi vastõ Mōzusõ ja Jumalt.
12. Ja ne uktist ilzõ rov ja vaņimõd ja kēraopatijid; ja astist jūrõ, kīskist tǟnda ja vīšt nõvkuod jeddõ.
13. Ne tuoit ka jeddõ pietliži taparnikidi, kis kītist: Se rišting äb lopta suoimandõkst rõkandõ iļ sīe piva kūož ja iļ pandõks,
14. Sīepierast ku mēg ūom kūlõnd tǟnda rõkandõm, ku Jēzus Natsaretst artõb sīe kūož jara ja tieb muitizõks irdõks, mis Mōzus um andõn mäddõn.
15. Ja amad, kis nõvkuods istist, vaņtlist täm pǟl ja neist täm palgõ neme engõl palgõ.
7. Pǟkabal.
 Stefanus julgi rõk.
Ta sāb kividõks māzõ visktõt.
1. Aga iļļi prīestõr rõkandiz: Kas ta nei um?
2. Aga ta rõkandiz: Mied, veļid ja vaņimõd, kūldigid!
Ouvõm Jumal nägţiz ēntšta mäd izan Abraamõn, ku ta voļ Mezopotamiamāl, jedmõl sieda, ku ta jeliz Harans,
3. Ja rõkandiz täm pǟl: „Li ulzõ entš māld ja entš sugkazamst ja tul sīezõ mālõ, mis ma sinnõn nägţõb.»
4. Siz ulzõ lǟnd Kaldeamāld ta jeliz Harans; ja sǟld, ku täm iza voļ kūolõn, Jumal tuoi tǟnda sīezõ mālõ, kus tēg paldiņ jelat;
5. Ja iz ānda tämmõn sǟl mittõ mingist pierandõkst, mittõ tiedõ sūrit; ja tȭitiz sieda andõ entšõmõks tämmõn ja täm sugkazamõn pierrõ tǟnda, ku tämmõn vel iz ūo lapsta.
6. Aga Jumal kītiz nei, ku täm sugkazam līji jelanika vȭrõl māl ja ne tiebõd tǟnda kūlijizõks ja vājastõbõd nēļa sada āigastõ.
7. Ja rovvõ, kīen ne lībõd kūlijid, ma kuodštõb, kītiz Jumal; ja pierrõ sieda ne lǟbõd ulzõ ja palkõbõd minnõn sīes kūožõs.
8. Ja ta āndiz tämmõn immõriedimiz sǟdimiz.
Ja nei ta sindtiz Izaakt ja immõriediz tǟnda kādõksmõn pǟvan; ja Izaak Jākobt ja Jākob ne kakštuoistõn pǟvaņimõd.
9. Ja pǟvaņimõdõn voļ gint Jōzef vastõ ja ne mīšt tǟnda jara Egiptmālõ; aga Jumal voļ tämkõks
10. Ja pästiz tǟnda amast täm vājast ja āndiz tämmõn alastõmt ja kovalõmt Egiptmā kēņig Farao jeds, ja se nustiz tǟnda vāļikšijizõks iļ Egiptmā ja iļ ama entš kuoda.
11. Aga nǟlga tuļ iļ ama Egiptmā ja Kanānmā, ja sūr mur, ja mäd izad ist līedat tuoitõ.
12. Aga ku Jākob kūliz viļļõ volm Egiptmāl, kāimiz ta mäd ižḑi ežmist kõrd.
13. Ja tūoistakõrd sai Jōzef täm veļist tundtõt ja Faraon tuļ tieutõbõks Jōzef sugkazam.
14. Aga Jōzef kāimiz ja paņ kutsõm entš izzõ ja ammõ entš sugkazamt, seiskimdõ vīž jengõ.
15. Ja Jākob lekš luoikõ Egiptmālõ ja täma kūoliz ja mäd izad.
16. Ja sait vīdõt Zihemõ ja pandõt oudõ, mis Abraam voļ vostõn rā jedst Emmor lapst kädst Zihemõs.
 1 Moz. 23, 16. 17; 50, 13;
17. Aga ku ni tuļ ležgõl tõitõt āiga, mis Jumal Abraamõn leb vānastõks voļ tõitõn, kaziz rov ja sai pǟgiņõks Egiptmāl.
18. Seņtš kuņtš tuļ mū kēņig iļ Egiptmā, kis iz tīeda mittõ midagist Jōzefõst.
19. Se vieddõs kommõ mäd sugkazam vastõ, tei tiggõ izadõn, nei ku näntõn voļ entš piškist lapst ulzõ panmõst, algõ ne īegõd jellõ.
20. Sīel āigal sīndiz Mōzus, ja ta voļ Jumalõn mīelpierast; ta sai tuoitõt kuolm kūdõ entš iza kuodas.
 2 Moz. 2, 2;
21. Ja ku ta voļ ulzõ pandõt, võtiz Farao tidar tǟnda ilzõ ja kazatiz tǟnda entšõn pūogaks.
22. Ja Mōzus sai opatõt amas Egiptmā rov kovalõzõs ja voļ veggi entš sõnadõks ja tīedkõks.
23. Aga ku ta nēļakimdõ āigastõ vanaks sai, tuļ tämmõn sidamõ vaņtlõ entš veļid, Israel lapst, tagan.
24. Ja nǟds, ku ikš kāndatiz äbõigõmt, tuļ ta abbõl, āndiz õigõmt, kīen sai iļļõ tiedõt, ja rabiz Egiptmā mie māzõ.
25. Ja ta mõtliz, ku veļid sābõd aru, ku Jumal āndab näntõn pästamist leb täm käd; aga ne ist sāt sieda aru.
26. Aga tulbiz pǟvan neiz ta nēḑi taplõm ja tazantiz nēḑi armõ piddõ rõkandõs: Mied, tēg ūot veļid, mikšpierast tēg tiet īdtuoizõn iļļõ?
27. Aga se, kis entš ležglizõn iļļõ tei, likiz tǟnda jara rõkandõs: Kis sīnda um pand iļimõks ja kuodkāndajizõks mäd vail?
28. Kas sa äd tā mīnda māzõ tappõ neiīž, kui sa eggiļ Egiptmā mie māzõ tapist?
29. Aga sīe rõk pierast ūrgiz Mōzus ja sai jelanikaks Midianmāl, kus ta kakš puoigõ sindtiz.
30. Ja ku nēļakimdõ āigastõ voļt mīedõ lǟnd, nägţiz engõl ēntšta tämmõn Zīnai mäg kōgars tuls palajis pȭzõs.
31. Aga Mōzus imliz nǟds nägust, aga ku ta jūrõ lekš vaņtlõm, kiliz Izand ēļ:
32. Ma ūob sin izad Jumal, Abraam ja Izaak ja Jākob Jumal; aga Mōzus īrgiz veržõ ja iz tuoḑ pǟlõ vaņtlõ.
33. Aga Izand rõkandiz täm pǟl: Pästa māzõ entš kǟngad jaļgšti, sīepierast ku se kūož, kus sa pīlõd, um piva mā.
34. Mina ūob kil nǟnd entš rov äddõ Egiptmāl ja ūob kūlõn nänt voikimist ja ūob māzõ tund nēḑi pästam; ja ni tul, ma kāimõb sīnda Egiptmālõ.
35. Sieda Mōzusõ, kīentõ ne voļt jara kīeldõnd rõkandõs: Kis sīnda um pand iļimõks ja kuodkāndajizõks? sieda Jumal um kaimõn iļimõks ja vāldiņ pästajizõks leb engõl käd, kis tämmõn ēntšta voļ nägţõn pȭzõs.
36. Ta vīž nēḑi ulzõ tieds imtīeḑi ja imtēḑi Egiptmāl ja Punnis miers ja kōgars nēļakimdõ āigastõ.
37. Se um se Mōzus, kis Izrael lapst pǟl rõkandiz: Jumal virgtõb täddõn profetõ täd veļist, neme ma.
38. Se um se, kis kōgars voļ lātkubs kubsõ engõlõks, kis tämkõks rõkandiz Zīnai mäg pǟl, ja mäd izadõks, kis sai jelziži sõnḑi mäddõn andtõbõks.
 2 Moz. 19, 3
39. Sīen ist tāt mäd izad sādõ kūldzizõks, aga likist jara ja kīerist ēntšta entš sidamõdõks Egiptmā pūolõ,
40. Rõkandõs Āron pǟl: Tie mäddõn jumaļi, kis mäddõn jeds lǟbõd, sīepierast ku mēg äb tīedam, mis sīe Mōzusõks, kis mēḑi Egiptmāld ulzõ vīž, um suggõn.
41. Ja nēši päuvši ne teit vāškiz ja tuoit sīe lȭigajumalõn oppõrt ja ne voļt rīemlist iļ entš kädud tīe.
42. Aga Jumal kīeriz ēntšta jara ja jetiz nēḑi palkõm touvõ väggõn, kui profetõd rāntõs um kēratõt: »Kas sa, Izrael kuoda, ūod minnõn iļ nēļakimdõ āigastõ kōgars ka taptõb ja mūḑi oppõri tūond?»
43. Ät, tēg võtist entš pǟl Molok jeltõbkūož ja jumal Remfa tǟd ja ne bīldad, mis tēg teit, laz nēḑi pallõs pālagõd.
Sīepierast ma vīb tēḑi jara tūolapūol Babilonõ.
44. Mäd izadõn voļ tapartõks jeltõbkūož kōgars, nei kui se voļ pand tǟnda tiem, kis Mōzusõks voļ rõkandõn, sīe nägţõks pierrõ, mis ta voļ nǟnd.
45. Kīentõ mäd izad ka võtist ja kubs Jozuasõks sīezõ mālõ vīšt, mis pagandõn voļ, kīenḑi Jumal ulzõ ajiz mäd izad sīlmad jeds, Dāvid päuvḑi sāņi.
46. Täma līediz alastõmt Jumal jeds ja pāliz, laz ta līedag tempõlt Jākob Jumalõn.
 2 Zam. 7, 2;
47. Aga Zalomon tei tämmõn kuoda.
48. Aga Amaiļļi äb jela sīes, mis kädudõks um, tiedõt, kui profet rõkandõb:
49. »Tōvaz um min ouvraj, aga mā um min jālgadalli; mingist kuoddõ tēg tāt minnõn tiedõ, rõkandõb Izand, ja mingi um min novdõbkūož?
50. Kas min kež äb ūo tiend sieda ammõ?»
51. Tēg sūrpǟd ja sidamõd ja kūorad jūs äbimmõriedtõt, tēg jelat īdõkabal vastõ Pivan Vaimõn — kui täd izad, nei tēg.
52. Kīentõ profetist äb ūot täd izad vājastõnd?
Ja nēḑi ne tapist māzõ, kis jeddõpēḑin kītist iļ Õigiz tulmiz, kīen jaraāndajidõks ja uņtapajdõks tēg ni ūot sānd.
 2 Āgr. 36, 16;
53. Tēg, kis leb engõl palkimiz ūot sānd pandõks ja ät ūot tǟnda piddõnd.
 2 Moz. 20;
Gal. 3, 19;
54. Aga ku ne sieda kūlist, lekš se näntõn leb sidam ja ne krõukšist ambidi täm vastõ.
55. Aga ta, täuž volds Pivvõ Vaimõ, vaņtliz touvõ pūol ja neiz Jumal ouvõ ja Jēzusõ pīlõm Jumalõn jõval käddõl
56. Ja rõkandiz: Vaņtl, ma nǟb touvõ vāldiņ volm ja Rišting Puoigõ jõval käddõl pīlõm.
57. Aga ne, amal kurkõl ourõs, pidist entš kūorad vizas ja kārgist amad kubsõ tämmõn pǟlõ
58. Ja ētist tǟnda jālgabst ulzõ, kividõks māzõ viskõm; ja taparnikad paņt entš ārõnd jālgad jūr īd nūor mien, nimtõt Zaulus.
59. Ja ne viskist kividõks māzõ Stefanusõ, kis pāliz ja kītiz: Izand Jēzus, võta vastõ min jeng.
 Lr. 31, 6;
60. Aga puoļļindžõl eitõn ōriz ta vegiz īelkõks: Izand, ala pida sieda pattõ näntõn sīkõks!
Ja ku ta sieda voļ kītõn, iniz ta maggõm.
8. Pǟkabal.
 Zaulus ajab tagan kristlistõn.
Filippus jutlõb Zamariamāl.
Buŗa Sīmon.
Etiopiamā nīnizand sāb kīerdõt usk jūr.
1. Aga Zaulusõn voļ mīelpierast täm kūolõm.
Ja sīe pǟvan sugiz sūr tagan ajami lātkubbõn Jeruzalems; ja ne lagist amad jara pids Jūdeamā ja Zamariamā kūožidi; set apostõld äb.
2. Aga jumalkartlist mied matist Stefanusõ jara ja pidist sūr kāibandõks iļ täm.
3. Aga Zaulus pilliz laigald lātkubbõ, lǟds pids kuodidi ta viediz ulzõ mēḑi ja naiži, andõs nēḑi vizzõ pandõbõks.
4. Ne laigald pildõt keit ni immõrkouţi ja tieutist evangelium sõnnõ.
5. Aga Filippus lekš luoikõ īdõ Zamariamā jālgabõ ja tieutiz näntõn iļ Kristus.
6. Ja rovz paņt sieda īdsmīels tǟdõl, mis Filippus rõkandiz, ku ne kūlist ja neist nēḑi imtēḑi, mis ta tei.
7. Sīepierast ku pǟgiņist, kīenši voļt äbjõvad vaimõd, ne lekšt ulzõ sūr ōrandõksõks; sai tierrõks ka pǟgiņ lūdtebliži ja lōnkidi.
8. Ja sūr rīem voļ sīes jālgabs.
9. Aga ikš mīez, nimtõt Sīmon, jeliz jedmõl buŗaks sīes jālgabs ja jeksiz jara Zamariamā rovvõ rõkandõs, ku ta voļļi mingi sūr.
10. Tǟnda paņt amad tǟdõl, nei piškist kui sūrd, rõkandõs: Täma um Jumal joud, mis sāb sūrõks nimtõt.
11. Aga ne pidist ēntšta täm jūs sīepierast, ku ta kōgiņ aigõ voļ nēḑi buŗaks jara jeksõn.
12. Aga sīepierast, ku ne uskist Filippus evangelium tieutõn iļ Jumal vald ja Jēzus Kristus nim, siz sait rištõt nei mied kui naist.
13. Aga Sīmon īž ka uskiz ja sānd rištõt pidiz ēntšta Filippus jūs, aga nǟds imtēḑi ja suggõnt sūrdõ joudõ ta jeksiz jara.
14. Aga ku apostõld Jeruzalems kūlist, ku Zamaria um vastõ võttõn Jumal sõnnõ, kāimist ne nänt jūr Petrusõ ja Jāņõ.
15. Ku ne voļt sīn sānd, pālist ne Jumalt iļ nänt, laz ne sāgõd Pivvõ Vaimõ;
16. Sīepierast ku siedaig sāņi ta iz ūo tund mitīd pǟlõ nēšti, aga ne voļt set rištõt Izand Jēzus nims.
17. Siz ne paņt kädud nänt pǟlõ, ja ne sait Pivvõ Vaimõ.
18. Aga ku Sīmon neiz, ku leb apostõld kädud pǟlpanmiz sāb Vaim andtõt, ta tǟmikšiz näntõn rādõ,
19. Rõkandõs: Āndagid ka minnõn sieda võimist, laz se, kīen ma panab kädud pǟlõ, sāgõ Pivvõ Vaimõ.
20. Aga Petrus rõkandiz täm pǟl: Sin rā lǟgõ ama sinkõks ukkõ, sīepierast ku sa mõtlõd Jumal andõ rā pierast vostam;
21. Sinnõn äb lī äb jaggõ äb pierandõkst sīe sõna jūs; sīepierast ku sin sidam äb ūo õigi Jumal vastõ.
22. Siz kīer ēntšta jara sīest tigst ja pāla Izandt, kas sinnõn se sin sidam kom äb võiks sadõ andõks andtõt.
23. Sīepierast ku ma nǟb sīnda kõzist zäppõ tǟta ja äbõigõms sidtõtõ.
24. Aga vastatõs rõkandiz Sīmon: Pālagid tēg Izandt min pierast, algõ sīest, mis tēg rõkandist, mittõ midagist tulgõ iļ min.
25. Aga ne, ku ni voļt tapartõnd ja rõkandõnd Izand sõnnõ, kīerist tāgiž Jeruzalemõ, tieutõs evangeliumõ pǟgiņ Zamariamā rov kiladõn.
26. Aga Izand engõl rõkandiz Filippus pǟl kītõs: Nūz ja li lȭinag pūolõ pids riekkõ, mis läb Jeruzalemst luoikõ Gazõ; se um kōgar.
27. Ja nūzõn ta lekš, ja vaņtl, ikš Etiopiamā mīez, Etiopiamā rov vegiz naizkēņig Kandake nīnizand, kis voļ pandõt iļ ama täm varandõks, voļ tund Jeruzalemõ pallõs pālam.
28. Aga tāgiž matkõs ta istiz entš rattõd sizal ja lugiz profetõ Ezaiõ.
29. Aga Vaim kītiz Filippusõn: Li ja kǟ nänt rattõdõn īņi.
30. Aga jūr jūokšõn kūliz Filippus tǟnda luggõm profetõ Ezaiõ ja kītiz: Kas sa sād ka aru, mis sa lugud.
31. Aga ta kītiz: Kui ma kil võib sieda, ku mīnda mitikš äb opat?
Ja ta pāliz Filippusõ ilzõ astam ja tämmõn kilgõ istam.
32. Aga kēra kabal, mis ta lugiz, voļ se: »Kui lāmbaz um ta tapamiz jūr vīdõt ja kui ūonõz um vaga entš kerikšijiz vastõ, neiīž iz tie ta vāldiņ entš sūdõ.
33. Alantimizõs um jara võttõt täm kuod.
Kis sēļtab täm sugkazamt?
Sīepierast ku täm jelami sāb jara võttõt mā pǟld.»
34. Aga vastatõs nīnizand kītiz Filippusõn: Ma pālab sīnda, iļ kīen rõkandõb profet sieda?
Kas iļ īžentš või iļ mingiz mū?
35. Aga Filippus tei entš sū vāldiņ ja irgõs sīest kērast ta tieutiz tämmõn evangeliumõ Jēzusõst.
36. Aga nei pids riekkõ matkõs tuļt ne viednaigõ, ja nīnizand kītiz: Vaņtl, vež!
Mis pīlõb vastõ, ku ma sāb rištõt?
37. Aga Filippus rõkandiz täm pǟl: Kas sa uskud amast entš sidamst?
Aga ta rõkandiz vastatõs: Ma uskub, ku Jēzus Kristus um Jumal Pūoga.
 Mat. 16, 16;
38. Ja ta paņ rattõdõn paikõl īem, ja ne muolmõd astist luoikõ vied sizzõl, Filippus ja nīnizand; ja ta rištiz tǟnda.
39. Aga ku ne viedst ulzõ astist, tȭmbiz Izand Vaim Filippusõ jara, ja nīnizand iz nǟ tǟnda emiņ; aga ta matkiz entš riekkõ rīemli.
40. Aga Filippus sai lieudtõt Azdodõs; ja immõrkouţi kǟds ta tieutiz evangeliumõ amad jālgabõdõn, kuņtš ta tuļ Kezariõ.
9. Pǟkabal.
 Paulus kīerõb ēntšta Jēzus jūr.
Petrus tieb tierrõks Eneasõ ja virgtõb kūolinist Tabitõ.
1. Aga Zaulus, vel irmtõs māzõ tapamizõks, kõzas pūškõs Izand oppijid vastõ, lekš iļiz prīestõr jūr
2. Ja pāliz täm kädst kēridi Damaskus zinagogõd pierast, laz ta võigõ, až ta mingiži sīe riek pǟl līedaks, mēḑi neiīž kui naiži, vizzõ sidtõt vīdõ Jeruzalemõ.
3. Aga tämmõn lǟds sugiz Damaskus ležgõl, ku äkist sieldõm pāistiz touvõst täm pǟlõ.
4. Ja mā jūr saddõn ta kūliz īeldõ, kis täm pǟl rõkandiz: Zaulus, Zaulus, mikš sa mīnda vājastõd?
5. Aga ta kītiz: Izand, kis sa ūod?
Ta vastatiz: Ma ūob Jēzus, kīentõ sa vājastõd.
6. Aga nūz ilzõ ja li jālgabõ ja sinnõn sāb kītõt, mis sinnõn um tiemõst.
7. Aga mied, kis tämmõn īņi lekšt, pīlist ädagõnd; ne kūlist kil īeldõ, aga ist nǟt mitītõ.
8. Aga Zaulus nūziz māst ilzõ ja entš sīlmad vāldiņ tiend ta iz nǟ mittõ suggõ; aga ne vīšt tǟnda kädkuorrõl Damaskusõ.
9. Ja kuolm päuvõ ta iz nǟ ja iz sīe iz ka jūo.
10. Aga Damaskusõs voļ ikš oppiji, nimtõt Ananias.
Sīe pǟl rõkandiz Izand nägţimizõs: Ananias!
Aga ta kītiz: Vaņtl, Izand, mina.
11. Ja Izand kītiz tämmõn: Nūz ja li sīezõ īelõ, mis sāb nimtõt kuoḑizõks ja votš Jūdas kuodas Zaulusõ Tarzusõst; vaņtl, sīepierast ku ta pālab Jumalt,
12. Ja ta um sīlmadnägus nǟnd mīestõ, nimtõt Ananias, sizzõl tulm ja kädud täm pǟl panm, laz ta sāgõ nējizõks.
13. Aga Ananias vastatiz: Izand, ma ūob pǟgiņd kädst iļ sīe kūlõn, kuijen ta um tiend tiggõ sin pivadõn Jeruzalems.
14. Ja täsa um tämmõn iļist prīestirist võimi käds, amḑi vizzõ siddõ, kis sin nimmõ mǟdlõbõd.
15. Aga Izand rõkandiz täm pǟl: Li, sīepierast ku täma um min ulzõ kuordõt tīeaža, kāndam min nimmõ pagand ja kēņigõd ja Izrael lapst jeddõ.
16. Sīepierast ku ma tāb nägţõ tämmõn, kuijen tämmõn um kāndatõmõst min nim pierast.
17. Aga Ananias lekš ja kuoddõ sizzõl lǟnd ja kädud tämmõn pǟlõ pand ta rõkandiz: Zaulus, veļ, Izand Jēzus, kis sinnõn riek pǟl, kīentõ sa keid, ēntšta nägţiz, kāimiz mīnda, laz sa sāgõ nējizõks ja täuž Pivvõ Vaimõ.
18. Ja ildīņ sadist täm sīlmad jedst jara neme sūoņgõd, ta sai nējizõks ja ilzõ nūzõn sai rištõt.
19. Ja tuoitõ võttõn ta ei tierrõks.
Aga ta voļ mingist pǟvad oppijid jūs Damaskusõs.
20. Ja piga ta jutliz zinagogõs iļ Jēzus, ku ta um Jumal Pūoga.
21. Aga amad, kis kūlist, ädagist jara rõkandõs: Kas ta äb ūo se, kis Jeruzalems nēḑi laigald pilliz, kis sieda nimmõ mǟdlist, ja sīepierast um tǟn tund, laz nēḑi vīgõ vizzõ sidtõt iļist prīestõrd jūr?
22. Aga Zaulus sai īdõkabal vegimõks ja paņ jūdõdõn, kis Damaskusõs jelist, imlõm ilznägţõs, ku Jēzus um Kristus.
 p. 18, 28,
23. Aga ku mingist pǟvad voļt piddiz lǟnd, pidist jūdõd nõvvõ, tǟnda māzõ tappõ.
24. Aga Zaulus sai tieutõ, mis ne nõvtist; aga ka vǟridi ne vaŗtist pǟvad ja īed lebbõ, laz sāgõd tǟnda māzõ tapam.
25. Aga oppijid võtist tǟnda īezõ, vīšt leb mīrõd ja lasist rētš sizal māzõ.
26. Aga tund Jeruzalemõ ta kāļiz oppijid sieggõ sādõ; ja amad kārtist tǟnda, sīepierast ku ne ist uskõt, ku ta um oppiji.
27. Aga Barnabas, īņõ võttõn, vīž tǟnda apostõld jūr ja nīžiz näntõn, ku Zaulus riek pǟl um nǟnd Izandt ja um tämkõks rõkandõn ja ku Damaskusõs ta julgist um jutlõn Jēzus nims.
28. Ja ta voļ nänt vail Jeruzalems, sizzõl lǟds ja ulzõ lǟds, jutlõs julgist Izand nims.
29. Ta rõkandiz ja vaidiz mõtkidi ka grīekõdõks; aga ne vegtist tǟnda māzõ tappõ.
30. Aga ku veļid sieda tieutõ sait, sātist ne tǟnda Kezariõ sāņi ja kāimist Tarzusõ.
 p. 11, 25;
31. Siz ni voļ arm lātkubbõn amal Jūdeamāl ja Galileamāl ja Zamariamāl, ja ta paņ ēntšta kõrdõl ja kei Izand kartõksõs ja kaziz leb Piva Vaim rīemtimiz.
32. Aga sugiz, ku Petrus ama lebbõ kei ja tuļ ka pivad jūr, kis Liddõs jelist.
33. Aga sǟl ta līediz īd rišting, nimtõt Eneas, kis voļ kādõks āigastõ lova pǟl maggõn; ta voļ lūdtebli.
34. Ja Petrus rõkandiz täm pǟl: Eneas, laz Jēzus Kristus sīnda tiegõ tierrõks; nūz ilzõ ja tie īž entšõn azumt.
Ja ta nūziz ildīņ ilzõ.
35. Ja amad, kis Liddõs ja Zārons jelist, neist tǟnda, ja ne kīerist ēntšta Jumal jūr.
36. Aga Joppõs voļ ikš naioppiji, nimtõt Tabita, mis iļnustõt tǟntõb mõtsatika; se voļ täuž jõvvõ, mis ta tei, ja āndiz pǟgiņ sāņtõdõn.
37. Aga sugiz nēši päuvši, ku ta sānd rujaks kūoliz jara; aga piezzõnd ne paņt tǟnda iļiztubbõ.
38. Aga ku ni Lidda um Joppe ležgõl, siz oppijid, kūlõnd, ku Petrus um sǟl, kāimist kakš mīestõ täm jūr pālam, algõ vībõg tūlda nänt sāņi.
39. Aga nūzõn lekš Petrus näntõn īņi; ku ta voļ sīnõ sānd, vīšt ne tǟnda iļiztubbõ; ja amad lesknaist pīlist täm jūs, itkist ja nägţist ammidi ja āriņi, mis Mõtsatika nänt vail volds voļ tiend.
40. Aga Petrus, amad ulzõ ajjõn, paņ puoļļindžõl māzõ, pāliz Jumalt ja kūolõn pūol ēntšta kīerõn, ta rõkandiz: Tabita, nūz ilzõ!
Aga ta tei entš sīlmad vāldiņ ja Petrusõ nǟds nūziz ta istliz.
41. Aga tämmõn käd andõn, nustiz ta tǟnda ilzõ ja pivad ja lesknaist kutsõn, vīž ta tǟnda jelzist nänt jeddõ.
42. Aga se tuļ tieutõbõks iļ ama Joppe, ja pǟgiņ uskist Izand pǟl.
43. Ja sugiz, ku ta pǟgiņ päuvḑi ei Joppõ, īd nāggēr Sīmon jūr.
10. Pǟkabal.
 Kornelius ja ama täm kuoda sāb Petrusõst usk jūr kīerdõt ja rištõt.
1. Aga Kezarias voļ ikš mīez, nimtõt Kornelius, suodamied pēļi sīest vägst, mis sāb nimtõt italiamāli.
2. Jumaluskli ja jumalkartli ama entš kuodaks, ta jagiz rov vail pǟgiņ āndikši ja pāliz īdõkabal Jumalt.
3. Ta neiz, nei immõr pǟva īdõksmiz stuņd, sīlmadnägus sieldõ Jumal engõlt entš jūr sizzõl tulm ja tämmõn kītõm: Kornelius!
4. Aga ta vaņtliz täm pǟl ja sānd ädagõnõks rõkandiz: Izand, mis um?
Aga ta kītiz tämmõn: Sin jumalpālandõkst ja āndõkst āt ilzõ lǟnd mǟdlimizõks Jumal jeddõ.
5. Ja kaim ni mēḑi Joppõ ja pan kutsõm Sīmont, līekõnimkõks Petrus.
6. Se jelab īd nāggēr Sīmon jūs, kīen kuoda um miernaigas.
7. Aga ku engõl, kis tämkõks rõkandiz, voļ jara lǟnd, ta kutsiz kakš entš kuodpūošist ja īd jumaluskliz suodamie, nēšti, kis tämmõn immartist.
8. Ja ammõ kītõn näntõn, kāimiz ta nēḑi Joppõ.
9. Aga tuoiz pǟvan, ku ne voļt riek pǟl ja jālgab ležgõl sait, astiz Petrus kūdõnd stuņd āigal katuks pǟl Jumalt pālam.
10. Aga tämmõn tuļ sīemiz tāmi pǟl ja ta tāž sīedõ, aga kuņtš ne sieda vaļmistist, sai ta vaimõstõt.
11. Ja ta neiz tōvast vāldiņ volm ja mā pǟl māzõ tulm ītõ rīstõ, neme sūr linni ārõn neļļis nūrkis vizzõ sidtõt.
12. Sīe sizal voļt amad mā nēļajaļgist ja roppijid lūomõd ja līndõd touvõ al.
13. Ja täm pǟl kiliz ēļ: Petrus, nūz ilzõ, tapa ja sīe.
14. Aga Petrus kītiz: Äbkunagist, Izand, sīepierast ku mittõ kunagist ma äb ūo sīend ammõ kīeldõtõ ja äbpūdist.
15. Ja ēļ kiliz tegiž tūoistakõrd, täm pǟl: Mis Jumal um pūdistõn, ala pida sieda kīeldõtõks.
16. Aga se sugiz kuolm kõrd ja rīst sai tegiž touvõz ilzõ võttõt .
17. Aga ku Petrus īžentšõs iz sā aru, mis sīlmadnägu, mis ta neiz, kil tǟntõb, vaņtl, siz ne Korneliusõst kaimdõt mied, Sīmon kuoda tagan kizzõnd, pīlist vǟrõd tagan.
18. Ja ne nutist ja kizist, kas Sīmon, līekõnimkõks Petrus, sǟl jelaji.
19. Aga Petrus pǟl, kis iļ sīlmadnägu mõtliz, rõkandiz Vaim: Vaņtl, kuolm mīestõ votšõbõd sīnda.
20. Aga nūz ilzõ, asta māzõ ja matk nänt īņi, mittõ midagid kartlõs, sīepierast ku ma ūob kaimõn nēḑi.
21. Aga māz astõn nänt mied jūr Petrus kītiz: Vaņtl, ma ūob se, kīentõ tēg votšõt; mis aža um se, mis pierast tēg täsa ūot?
22. Aga ne rõkandist: Kornelius, suodamied pēļi, õigi mīez, kis Jumalt kārtab, kīen ka jõva ouv um ama jūdõd rov vail, um opatõt sānd leb piva engõl, sīnda entš kuoddõ kutsõ ja sinst sõnḑi kūlõ.
23. Siz nēḑi sizzõl kutsõn, ta āndiz näntõn īemājõ.
Aga tulbiz pǟvan, nūzõn, ta lekš näntõn īņi ja mūḑi nēšti veļist, kis Joppõs jelist, sātist tǟnda.
24. Aga tuoiz pǟvan ne tuļt Kezariõ, ja Kornelius, tǟnda vodlõs, voļ kubbõ kutsõn entš sugliži ja paramõd sõbrad.
25. Aga Petrusõn sizzõl tulds sugiz nei, ku Kornelius lekš tämmõn vastõ ja pallõs sadiz täm jālgad jūr māz.
26. Aga Petrus nustiz tǟnda ilzõ rõkandõs: Nūz ilzõ, ka ma ūob rišting.
 p. 14, 15;
27. Ja tämkõks rõkandõs lekš ta sizzõl ja līediz pǟgiņ nēḑi, kis voļt kubbõ tunnõd.
28. Ja rõkandiz nänt pǟl: Tēg tīedat, ku jūd mien äb sǟd kubs vōlda äb ka tūlda vȭrõ jūr; aga Jumal um nägţõn minnõn, ku mitītõ rištingt äb ūo nutamõst äbsǟdzizõks või äbpūdizõks.
29. Ja kutstõt ma ūob sīepierast ka ilm vastõ rõkandimist tund; siz ma ni kizub: Mikšpierast tēg ūot mīnda kutsõnd?
30. Ja Kornelius rõkandiz: Nēļa päuvõ, sieda stuņdõ sāņi, ma voļ gavvõn ja īdõksmõs stuņds Jumalt pallõs entš kuodas, vaņtl, min jeds pīliz mīez lāistajis ārinis
31. Ja rõkandiz: Kornelius, sin pālandõkst āt kūldtõt ja sin sāņtõd āndõkst āt tǟdõl pandõt Jumalst.
32. Kaim siz Joppõ ja kuts Sīmont, līekõnimkõks Petrus, ta jelab nāggēr Sīmon kuodas rāndanaigas.
33. Siz ma ildīņ kāimiz sin jūr, ja sa ūod jõvist tiend tulds; siz ni mēg amad ūom Jumal jeds, sieda ammõ kūldõm, mis sinnõn Izandõst um käsktõt.
34. Aga Petrus, sū vāldiņ tiend, rõkandiz: Tuods ma sāb aru, ku Jumal äb pan tǟdõl rišting palgõ.
 1 Zam. 16, 7;
35. Tämmõn um mīelpierast amšti rovvist, kis tǟnda kārtab ja õigõmt tieb.
36. Sīe sõna, mis ta um kaimõn Izrael lapstõn armõ tieutõm evangeliums leb Jēzus Kristus, kis um Izand iļ amad;
37. Sīe sõna, mis suggõn um iļ ama Jūdeamā ja īrgiz Galileamāl pierrõ rištimist, iļ mis Jāņ jutliz, sīe tēg tīedat;
38. Ku Jumal um zalbõn Piva Vaimkõks ja joudkõks Jēzusõ Natsaretst, kis kei immõrkouţi jõvvõ tieds ja tierrõks tieds amḑi, kīendi kure voļ entš võimiz ala sānd, sīepierast ku Jumal voļ tämkõks.
 Ez. 61, 1;
39. Ja mēg ūom taparnikad iļ ama, mis ta um tiend Jūdeamāl ja Jeruzalems; ja tǟnda ne āt māzõ tappõnd pū kilgõ rabbõs.
40. Tǟnda Jumal um virgtõn kuolmandõmõn pǟvan ja andõn võimiz ēntšta nägţõ.
41. Äb aman rovvõn, aga nänt Jumalst jedmõl pandõt taparnikadõn, mäddõn, kis tämkõks kubs ūom sīend ja jūond, pierrõ täm, ilznūzimist kūolinist.
42. Ja ta āndiz mäddõn käsk rovvõn tieutõ ja tapartõ, ku täma um se Jumalst pandõt kuodkāndaji jelzistõn ja kūolõndõn.
 p. 17, 31;
43. Iļ täm tapartõbõd amad profetõd, ku leb täm nim amad, kis täm pǟl uskõbõd, sābõd patud andõks āndamist.
 Ez. 53, 5. 6;
Jer. 31, 34;
Ets. 34, 16;
44. Kuņtš Petrus nänt sõnad vel rõkandiz, sadiz Piva Vaim amad pǟl, kis sieda rõkkõ kūlist.
45. Ja ne usklist immõriedimizõst, kuijen nēḑi Petrus īņi voļ tund, ädagist jara, ku ka paganõd pǟl Piva Vaim and sai ulzõ valtõt.
46. Sīepierast ku ne kūlist nēḑi kīeldkõks rõkandõm ja Jumalt ilantõm.
Siz rõkandiz Petrus:
 p. 2, 4;
47. Kas mingi võib kīeldõ vieta, algõ ne sāgõd rištõt, kis āt sānd Pivvõ Vaimõ neiīž kui mēg.
48. Ja ta paņ rištõm nēḑi Jēzus Kristus nims.
Siz ne pālist tǟnda mingist pǟvad pǟl īedõ.
11. Pǟkabal.
 Petrus vastatõb entš pierast.
Pǟgiņ pagaņi sāb usklizõks.
Kristlist lātkub Antiokias.
Ūoļtõks iļ usklist Jūdeamāl pūtõks āigal.
1. Aga apostõld ja veļid, kis voļt Jūdeamāl, kūlist, ku ka pagand voļt vastõ võttõnd Jumal sõnnõ.
2. Aga ku Petrus mäggõl tuļ Jeruzalemõ, immõriedtõt sõnšlist tämkõks,
3. Rõkandõs: Sa ūod mied jūr, kis äb ūot immõriedtõt, sizzõl lǟnd ja ūod näntkõks sīend.
4. Aga Petrus, irgõn, sēļtiz näntõn ammõ kȭrdapierast rõkandõs:
5. Ma voļ Joppe jālgabs ja neiz, Jumalt pallõs, vaimõstõt sīlmadnäggõ: māzõ tulm touvõst rīstõ neme sūr ārõn, nēļa nūrka jūs māzõ lastõt, ja ta tuļ min jūr.
6. Sīes ma paņ tǟdõl ja neiz nēļajaļgiži mā lūomidi ja mõtsa lūomidi ja roppijiži lūomidi ja līndidi touvõ al.
7. Ja ma kūliz ka īeldõ, kis rõkandiz min pǟl: Petrus, nūz ilzõ, tapa ja sīe.
8. Aga ma kītiz: Äbkunagist, Izand, sīepierast ku mittõ kunagist äb ūo min sūzõ tund, mis um kīeldõt või äbpūdi.
9. Aga tūoistakõrd vastatiz minnõn ēļ touvõst: Mis Jumal um pūdistõn, ala pida sieda äbpivaks.
10. Aga se sugiz kuolm kõrd ja ama sai tegiž ilzõ viedtõt touvõz.
11. Ja vaņtl, siz pīlist kuolm mīestõ, kaimdõt Kezariast min jūr, kuoda jeds, kus ma voļ.
12. Aga Vaim kītiz minnõn, laz ma näntõn lǟgõ īņi, mittõ midagid kartlõs; aga ka ne kūž veļļõ tuļt minnõn īņi, ja mēg lekšmõ sizzõl sīe mie kuoddõ.
13. Aga ta tieutiz mäddõn, ku voļļi nǟnd entš kuodas engõlt pīlõm ja rõkandõm: Kaim Joppõ ja pan kutsõm Sīmont, līekõnimkõks Petrus.
14. Se rõkandõb sin pǟl sõnḑi, leb mis sa sād pästõt ama entš kuodaks.
15. Aga ku ma īrgiz rõkandõ, siz sadiz Piva Vaim nänt pǟl, neiīž kui īrgandõksõs ka mäd pǟl.
16. Aga minnõn rabagiz mīelõ Izand sõna, mis ta kītiz: »Jāņ um kil rištõn viedkõks, aga tēg sāt rištõt Piva Vaimkõks.»
17. Aga ni Jumal um näntõn seļļiz entš and andõn, neme mäddõn, kis uskõm Izand Jēzus Kristus pǟl; kis siz ma voļ, ku volks võind Jumalt kīeldõ?
18. Aga ku ne sieda kūlist, ne eit vāgiž ja ouvõstist Jumalt rõkandõs: Siz ni Jumal um andõn ka pagandõn tāgižkīerimist jelamizõ.
19. Ne ni, kis voļt laigald pildõt leb suggõn tagan ajamiz Stefanus pierast, lekšt Foinikiamā ja Kiprus ja Antiokia sāņi, äb tieutõs mitīdõn mūn sieda sõnnõ, ku īd jūdõdõn.
20. Aga nänt vail voļ ka mūḑi mēḑi Kiprusõst ja Kirenõst; ne, tunnõd Antiokiõ, tieutist ka evangeliumõ iļ Jēzus Kristus grīekõdõn.
21. Ja Izand kež voļ näntkõks; ka lug voļ sūr, kis uskõs ēntšta kīerist Izand jūr.
22. Aga lātkubbõn, kis voļ Jeruzalems, tuļ kūoriz se rõk iļ nänt, ja ne kāimist Barnabasõ Antiokia sāņi.
23. Se, tund ja nǟnd Jumal alastõmt, sai rīemlizõks ja kūondiz amadõn pǟlõ īedõ amast sidamõst Izand jūr.
24. Sīepierast ku ta voļ jõva rišting ja täuž Pivvõ Vaimõ ja uskõ; ja pǟgiņ rovvõ sai Izand jūr kīerdõt.
25. Aga ta lekš Tarzusõ votšõm Zaulusõ ja lieudõn ta vīž tǟnda Antiokiõ.
26. Aga sugiz, ku ne tīera āigast voļt kubs sīes lātkubs ja opatist pǟgiņ rovvõ; ja Antiokias īrgist ama ežmõks oppijidi nuttõ rištlistõks.
27. Aga nēši päuvši tuļt luoikõ profetõd Jeruzalemst Antiokiõ.
28. Aga ikš nēšti, nimtõt Agabus, nūzõn tieutiz leb Vaim iļ sūr nǟlga, mis piḑim tulm iļ ama māīlma immõrkouţ; se voļ ka Klaudius āigal.
29. Aga oppijist tāž jegaikš, kuijen ta võib, āndõkši abbõks kaimõ veļidõn, kis Jūdeamāl jelist.
30. Ja teit sieda, kaimõs vaņimõdõn leb Barnabas ja Zaulus kädud.
12. Pǟkabal.
 Herodes tapab Jākob māzõ; panab Petrusõ vizzõ.
Herodes kūolimi.
1. Aga sīel āigal paņ kēņig Herodes mingistõn lātkubst kädud jūr, näntõn tiggõ tieds;
 p. 4, 3;
2. Ja tapiz mȭkõks māzõ Jākobõ, Jāņ veļļõ.
3. Aga ku ta neiz sieda jūdõdõn mīelpierast volm, paņ ta ka Petrusõ vizzõ võtam; aga voļt äbapantõt lēbad pǟvad.
4. Ja vizzõ võttõn, ta paņ tǟnda vizakuoddõ ja āndiz nēļa nēļamie suodamied baran vaŗtõbõks, mõtlõs pierrõ passa pivḑi tǟnda vīm rov jeddõ.
5. Petrus sai ni vaŗtõt vizakuodas; aga lātkubs sait īdõkabal jumalpālandõkst iļ täm pidtõt.
6. Aga sīe īezõ, ku Herodes tāž tǟnda jeddõ vīdõ, magiz Petrus kād suodamie vail, kād skēḑkõks vizzõ sidtõt, ja vaŗtijid uks jeds vaŗtist vizakuoddõ.
7. Ja vaņtl, Izand engõl astiz jūr ja sieldõm pāistiz tubas; aga rabbõs Petrusõn iļ kilg, virgtiz ta tǟnda rõkandõs: Nūz kierdõ ilzõ!
Ja skēḑõd sadist täm kädud immõrd jara.
8. Aga engõl rõkandiz täm pǟl: Sida kāļ entšõn immõr ja pan kǟngad jalgõ!
Ja ta tei nei.
Ja ta kītiz tämmõn: Vieda entš am sälgõ ja tul minnõn īņi.
9. Ja ulzõ tund, ta lekš tämmõn īņi ja iz tīeda, ku se tuods leb engõl sugub, aga mõtliz sīlmadnäggõ nǟm.
10. Aga ežmizõn ja tuoiz vaŗtijizõn piddiz lǟnd, ne tuļt roudist vǟrõd jūr, kis jālgabõ vībõd; ne lekšt īžentšõst näntõn vāldiņ, ja ulzõ tunnõd ne keit īd īel lebbõ ja engõl lagiz pakand tämst.
11. Ja Petrus entšõs sieda tundõs rõkandiz: Ni ma tuodlist tīedab, ku Izand um entš engõl kaimõn ja um pästõn mīnda Herodes kädst ja amast jūdõd rov vodlimizõst.
12. Ja aru sānd ta tuļ Maria, Jāņ, līekõnimkõks Markus, jema kuoda jūr, kus pǟgiņd voļt kubs ja Jumalt pālist.
13. Aga ku ta vǟrõd uks tagan napsatiz, tuļ neitst, nimtõt Rode, ulzõ kūldõm.
14. Ja ku ta sai tundõn Petrus īeldõ, iz tie ta sugid vǟrõd vāldiņ rīem pierast, aga tieutiz sizzõl jūokšõn, ku Petrus pīliji vǟrõd tagan.
15. Aga ne kītist täm pǟl: Sa jǟmpõd.
Aga ta pīliz sīe jūs, ku täma voļļi.
Siz ne rõkandist: Se um täm engõl.
16. Aga Petrus napsatiz īdõkabal; ja vāldiņ tiend ne neist tǟnda ja ädagist.
17. Aga võilõn kädkõks näntõn vāgiž vōlda, nīžiz ta näntõn, kui Izand voļ tǟnda ulzõ vīnd vizakuodast ja rõkandiz: Āndagid tieutõ Jākobõn ja veļidõn; ja ulzõ lǟnd ta lekš mūzõ kūožõ.
18. Aga ku pǟvaval sugiz, iz ūo suodamiedõn sugid piški mur iļ sīe, mis Petrusõks kil voļ suggõn.
19. Aga ku Herodes tǟnda voļ votšõn ja iz ūo lieudõn, ta paņ, kuod ala andõn, nēḑi jara vīm.
Ja Jūdeamāld jara lǟnd ta jeliz Kezarias,
20. Sīepierast ku ta tāž Tirus ja Zidon rovkõks suoḑikšõ.
Aga ne tuļt īdsmīels täm jūr ja sānd entš pūol Blastusõ, kēņig magdõbtuba iļimt, ne pālist armõ, sīepierast ku nänt mān voļ võtamõst entš tuoitõ kēņig māld.
 1 Kēņ. 5, 25;
21. Aga pandõt pǟvan Herodes viediz sälgõ kēņig ārõnd, istiz kuodrajjõ ja rõkandiz nänt pǟl.
22. Aga rov ōriz: Se um Jumal, äb rišting ēļ.
23. Aga Izand engõl rabiz tǟnda ildīņ, sīepierast ku ta iz ānda ouvõ Jumalõn, ja borist sīedõt ta kūoliz jara.
24. Aga Izand sõna kaziz ja võziz.
 p. 6, 7;
25. Aga Barnabas ja Zaulus, ku ne entš äbţimiz ilzandõks voļt täutõnd, tuļt tāgiž Jeruzalemst, īņi võttõnd Jāņõ, līekõnimkõks Markus.
13. Pǟkabal.
 Barnabas ja Paulus sābõd kaimdõt evangeliumõ tieutõm pagandõn.
Paulus Antiokias Pizidiamāl.
1. Aga Antiokias voļt lātkubs, mis sǟl voļ, profetõd ja opatijid: Barnabas ja Sīmon, nimtõt Niger, ja Lūkius Kirenõst ja Manaen, kis neļļõzjag vāļikšijizõks Herodesõks voļ kubs kazatõt, ja Zaulus.
2. Aga ku ne pālkist Izandõn ja gavist, kītiz Piva Vaim: Jaggigid jara min pierast Barnabasõ ja Zaulusõ, sīe tīe jūr, mis jūr ma nēḑi ūob kutsõn.
3. Siz, gavvõnd ja Jumalt pallõnd ja kädud nänt pǟl pand, ne lasist nēḑi lǟm.
4. Siz ni ne, kaimdõt Pivast Vaimst, lekšt luoikõ Zeleukiõ ja pūritist sǟld Kiprusõ.
5. Ja sānd Zalaminõ ne tieutist Jumal sõnnõ jūdõd zinagogis, aga näntõn voļ ka Jāņ pālkalizõks.
6. Aga ama sār lebbõ kǟnõd Pafos sāņi, ne līedist īd buŗa, lȭigaprofet, jūdõmie, kīen nim voļ Barjēzus.
7. Se voļ mā vāļikšijiz Sergius Paulus, koval mie, jūs.
Täma, kutsõn Barnabasõ ja Zaulusõ, tāž kūltõ Jumal sõnnõ.
8. Aga näntõn pīliz vastõ Elimas, buŗa — nei um iļnustõt täm nim — kāļõs mā vāļikšijiz uskst jara kīerõ.
9. Aga Zaulus, kis ka Paulusõks sāb nimtõt, täuž Pivvõ Vaimõ, vaņtlõs täm pǟl
10. Rõkandiz: Sa kure läpš, ammõ kommõ ja ammõ viltõ täuž, ama õigõm vastuksnika, kas sa äd lopta Izand õigist riekud jara kīerõ?
11. Ja ni vaņtl, Izand kež um sin pǟl ja sa līd sougdi ja äd nǟ īd āiga päuvõ.
Aga ildīņ sadiz täm pǟlõ ämar ja pimdõm, ja immõrkouţi kǟds ta votšiz kädkuoŗŗõl juodijist.
12. Siz sieda nǟds, mis voļ suggõn, uskiz mā vāļikšiji, imlõs iļ Izand opatõks.
13. Aga ku ne, kis Paulusõks voļt, voļt Pafosõst jara lǟnd, tuļt ne Pergõ Pamfiliamāl; aga Jāņ, laggõn nēšti, kīeriz tāgiž Jeruzalemõ.
14. Aga lebbõ kǟnd ne tuļt Pergõst Antiokiõ Pizidiamāl ja zabbat pǟvan lǟnd zinagogõ, ne istist māzõ.
15. Aga pierrõ pandõks ja profetõd luggimist, zinagog iļimõd kāimist nänt jūr rõkandõs: Mied, veļid, až täddõn um mingi opatõks sõna rov pierast, rõkandigid.
16. Aga Paulus, nūzõn ja võilõn kädkõks, rõkandiz: Izrael mied ja tēg jumalkartlist, kūligid!
17. Sīe Izrael rov Jumal um ulzõ kuoŗŗõn mäd ižḑi ja um rovvõ ilantõn, ku ta jeliz Egiptmāl, ja ta tuoi nēḑi sǟld ulzõ ilzõnustõt kädvardkõks.
18. Ja um kōgars nēḑi illõpiddõn piga nēļakimdõ āigastõ.
19. Ja Kanānmāl ulzõ kātõn seis rovvõ, ta jagiz jara nänt mā lōz pierrõ.
 5 Moz. 7, 1;
20. Se sugiz immõr nēļasaddõ vītõkimdõ āigastõ, ja pierrõ sieda ta āndiz kuodštijidi profet Zamuel sāņi.
21. Siz ne pālist kēņigt, ja Jumal āndiz nēļakimdõ āigastõ näntõn Zaulõ.
Kīs puoigõ, mīestõ Benjamin sugkazamst.
22. Ja sieda jara likkõn, ta paņ Dāvidõ näntõn kēņigõks, kīen pǟl ta ka tapartõs rõkandiz: »Ma ūob lieudõn Dāvid, Jesse pūoga, mie min sidam pierrõ, kis ammõ min tāmist tieb.»
23. Sīest sugkazamst um Jumal, entš tȭitamiz pierrõ, ulzõ vīnd Jēzusõ, Izraelõn Pästajizõks.
 2 Zam. 7, 12;
24. Kui Jāņ, jedmõl täm tulmist, voļ tieutõn amad Izrael rovvõn iļ rištimiz tāgižkīerimiz pǟl patist;
25. Aga ku Jāņ entš jūokšimiz voļ täutõn, ta kītiz: „Kīentõ tēg mõtlõt mīnda volm, se ma äb ūo; aga vaņtl, ikš tulab pierrõ mīnda, kīen kǟngad jaļgšti vāldiņ pästõ ma äb ūo vertli.
 Jāņ 1, 20. 27;
Luk. 3, 16;
26. Mied, veļid, Abraam sugkazam lapst ja kis tēšti kārtabõd Jumalt, täddõn um, kaimdõt se pästamiz sõna.
27. Aga kis Jeruzalems jelabõd ja nänt iļimõd, äb pands tǟdõl tǟnda ja profetõd sõnḑi, mis jega zabbat pǟvan sābõd lugdõt, āt leb entš kuodkāndamiz nēḑi täutõnd.
28. Ja mittõ mingist kūolõm sīdõ äb lieudõnd, ne pālist Pilatusõ tǟnda māzõ tapam.
29. Aga ku ne ammõ voļt tiend, mis iļ täm um kēratõt, siz, pū jūst māzõ võttõnd, ne paņt tǟnda oudõ.
30. Aga Jumal virgtiz tǟnda kūolinist.
31. Ta nägţiz ēntšta set päuvḑi näntõn, kis tämkõks kubs voļt Galileamāld mäggõl tund Jeruzalemõ ja kis paldiņ āt täm taparnikad rov jeds.
32. Ja mēg tieutõm täddõn evangeliumõ iļ tõitõks, mis izadõn um andtõt, sīepierast ku Jumal mäddõn, nänt lapstõn, um sieda tuoddõks tiend, virgtõs Jēzusõ.
33. Kui ka um kēratõt tuois louls: »Sa ūod min Pūoga, tämpõ ma ūob sīnda sindtõn.»
34. Aga ku ta um virgtõn tǟnda kūolinist, algõ tämmõn volgõ nēmist mittõ kunagist jaramǟrgandimist, ta um nei kītõn: »Ma āndab täddõn sīe, Dāvidõn tõitõt, alastõm.»
35. Sīepierast ta rõkandõb ka tuois kūožõs: »Sa äd ānda nǟdõ entš pivan mǟrgandimist.»
36. Aga Dāvid, ku ta entš āigal Jumal mīelpierast voļ tiend, um maggõm innõn, ja um pandõt entš izad jūr ja um nǟnd jaramǟrgandimist.
  p. 2, 29
37. Aga kīentõ Jumal um virgtõn, se äb ūo nǟnd jaramǟrgandimist.
38. Siz laz ni volgõ täddon tieutõb, mied, veļid, ku leb täm sāb tieutõt täddõn patud andõks āndami.
39. Ja amast, missõst tēg ist võit sādõ õigistõt leb Mōzus pandõks, sāb jegaikš, kis uskub, õigistõt leb täm.
40. Sīepierast ni pangid tǟdõl, algõ tulgõ iļ täd, mis profetis um kītõt:
41. »Vaņtligid, tēg puolgijid, ja imligid ja ligid ukkõ, sīepierast ku ma tieb īd tīe täd āigal, seļļiz tīe, ku tēg ät uskõt, až mingi nīžõb täddõn.»
42. Aga ku ne ulzõ lekšt, pālist ne nēḑi sõnḑi näntõn kītõ tulbis zabbat pǟvan.
43. Aga ku lātkub zinagogõst lagiz, keit pǟgiņ jūdist ja jumalkartližist usk vaidijist Paulusõn ja Barnabasõn tagan; ne kītist näntõn ja opatist nēḑi īedõ Jumal alastõmõ.
44. Aga tulbis zabbat pǟvan tuļ kubbõ piga ama jālgab kūldõm Jumal sõnnõ.
45. Aga jūdõd, nǟds nēḑi rovšti, sait kõzzõ tǟdõks ja rõkandist Paulusõn vastõ, suoimõs, mis ta kītiz.
46. Aga Paulus ja Barnabas rõkandõs julgist kītist: Täd pǟl voļ ežmõks rõkandõmõst Jumal sõnnõ, aga ni, ku tēg tǟnda entšõst jara likkõt ja ät pidat ēntšta vertlizõks iganiz jelamiz pierast, vaņtl, mēg kīerõm ēntšta pagand jūr.»
 p. 3, 26;
Mat. 10, 6;
47. Sīepierast ku nei um Izand käskõn mäddõn: »Ma ūob pand sīnda pagandõn sieldõmõks, laz sa volgõ pästamizõks mā lopandõks sāņi.»
48. Aga pagand voļt rīemlist sieda kūlõs ja ouvõstist Izand sõnnõ ja uskist, mits nēḑi voļ tǟntõt iganiz jelamiz pierast.
49. Aga Izand sõna sai laigald kandtõt iļ ama mā.
50. Aga jūdõd uktist uskliži naiži iļist kȭrdast ja jālgab iļimidi ja virgtist taganajamiz Paulus ja Barnabas vastõ ja ajist nēḑi ulzõ entš valdõst.
51. Aga ne, repţõnd nänt vastõ põrmõ entš jaļgšti, tuļt Ikoniõ.
 p. 18, 6;
52. Ja oppijid sait täutõt rīemkõks ja Piva Vaimkõks.
14. Pǟkabal.
 Paulus ja Barnabas Ikonias, Listras ja Derbes.
1. Aga Ikonias sugiz, ku ne kubs lekšt jūdõd zinagogõ ja rõkandist nei, ku sūr pǟgiņ jūdidi ja grīekidi uskiz.
2. Aga äbusklist jūdõd uktist ja teit kõzizõks pagand mīeld veļid vastõ.
3. Siz ne ni voļt sǟl pitka āiga ja opatist julgist, lūotõs Izand pǟl, kis āndiz tapartõkst entš alastõm sõnan ja lasiz suggõm imtēḑi ja imtīeḑi leb nänt kädud.
 p. 19, 11;
4. Aga jālgab rovz lagist, ja īd voļt jūdõdõks, tuoist apostõldõks.
5. Aga ku pagand ja jūdõd vail, kubs nänt iļimõdõks, sugiz int näntõn iļļõ tiedõ ja nēḑi kividõks māzõ viskõ;
6. Ne sieda nǟds ūrgist Likaoniamā jālgabiz Listrõ ja Derbõ ja nänt immõrkouţõ.
7. Ja sǟl ne tieutist evangeliumõ.
8. Ja Listras voļ ikš mīez, vigali jālgadõks, lōnka entš jema lejast, kis vel mittõ kunagist iz ūo kǟnd,
9. Se kūliz Paulusõ rõkandõm, ja ku ta täm pǟl vaņtlõs neiz, ku tämmõn um uskõ tierrõks sādõ,
10. Ta kītiz vegiz īelkõks: Nūz entš jālgad pǟl pistõ!
Ja ta kārgiz ilzõ ja kei.
11. Aga ku rovz neist, mis Paulus voļ tiend, ne nustist entš īeldõ, rõkandõs Likaoniamā kīels: Jumald āt rovkõks ītizõks sānd ja āt mäd jūr māzõ tund.
12. Ja ne nutist Barnabasõ Jupiterõks, aga Paulusõ Merkuriusõks, sīepierast ku ta voļ se rõkandiji.
13. Aga Jupiter prīestõr, kis ullõpēḑin jālgabõ jeliz, tūond ergi ja vāņkidi vǟrõd jeddõ, tāž oppõrtõ kubs rovkõks.
14. Aga ku apostõld Barnabas ja Paulus sieda kūlist, ne kīskist entš ārõnd lājgi ja lekšt ourõs rov vailõ
15. Ja rõkandist: Mied, mikšpierast tēg tiet sieda?
Ka mēg ūom seļļist īž nõddõrd rovz kui tēg ja tieutõm täddõn evangeliumõ, ēntšta kīerõ tijist ažist jelziz Jumal jūr, kis um lūond touvõ ja mā ja mier ja ammõ mis nēši um.
16. Kis lǟnõd āigis um lassõn kǟdõ amad pagandõn entš riekkõ;
17. Ja ka siz ta äb ūo ēntšta jettõn ilm tapartõkst, tieds jõvvõ, andõs mäddõn touvõst vīmõ ja vīļakazliži āigidi, täutõs mäd sidamõd tuoitkõks ja rīemkõks.
 Lr. 147, 8;
18. Ja sieda rõkandõs ne set set sait rovšti lieplizõks, algõ näntõn oppõrtõgõd.
19. Aga Antiokiast ja Ikoniast tuļt jūdõd sīnõ, ja uktõnd rovšti ja Paulusõ kividõks māzõ viskõnd, ne viedist tǟnda jālgabst ulzõ, mõtlõs, ku ta um kūolõn.
20. Aga ku oppijid astist tämmõn immõr, siz ta, nūzõn pistõ, lekš jālgabõ ja lekš tulbis pǟvan Barnabasõks Derbõ.
21. Ja tieutõnd evangeliumõ sīes jālgabs ja pǟgiņdi oppijidõks tiend, ne kīerist tāgiž Listrõ ja Ikoniõ ja Antiokiõ,
22. Višiņtõs oppijid jēngidi, opatõs īedõ usk jūr, sīepierast ku leb pǟgiņ murrõ um mäddõn lēmist Jumal valdõ.
23. Aga ku jegas lātkubs ne voļt pannõd näntõn vaņimidi ja gavvõs Jumalt pallõnd, ne jetist nēḑi Izand ūoļtimizõ, kīen pǟl ne voļt uskõnd.
24. Ja lebbõ kǟnd Pizidiamā. ne tuļt Pamfiliamālõ.
25. Ja tieutõnd sõnnõ Pergõs, ne tuļt luoikõ Attaliõ.
26. Ja sǟld ne pūritist Antiokiõ, kust ne voļt Jumal alastõm ala andtõt sīezõ tīezõ, mis ne voļt täutõnd.
27. Aga sīnõ tund ja kubbõnd lātkub, ne nīžist, kuijen Jumal nänt jūs voļ tiend ja kui ta pagandõn voļ vāldiņ tiend usk uks.
28. Aga ne ist īet mittõ sugid lītiz āiga īd kubbõ oppijidõks.
15. Pǟkabal.
 Apostõld opatõks iļ immõriedimiz ja õigizõks sāmiz.
Paulus ja Barnabas laggõbõd īdtuoizõst.
1. Ja mingist, luoikõ tund Jūdeamāld, opatist veļidõn, ku až tēg ät sāt immõriedtõt Mōzus irdõks pierrõ, tēg ät võit sādõ pästõt.
2. Aga ku mīeldvait ja pǟgiņ sõnadvaidlimist sugiz Paulusõn ja Barnabasõn näntkõks, siz ne paņt kõrdõl, ku Paulusõn ja Barnabasõn ja mingist muntõn nēšti um mäggõl lēmist Jeruzalemõ apostõld ja vaņimõd jūr sīe kizzimiz pierast.
 p. 11, 30;
3. Aga ne ni, lātkubst sātõt, lekšt leb Foinikia ja Zamaria mād nīžõs iļ pagand immõrkīerimiz ja teit sūrdõ rīemõ amad veļidõn.
4. Aga Jeruzalemõ tund, sait ne vastõ võttõt lātkubst ja apostõlist ja vaņimist; ja ne tieutist, mis Jumal ammõ näntõn voļ tiend.
5. Aga mingist farizejõd kȭrdast, kis voļt usklizõks īend, nūzist rõkandõs, ku nēḑi um immõriedõmõst ja panmõst pidam Mōzus pandõksõ.
6. Aga apostõld ja vaņimõd tuļt kubbõ nõvvõ pidam iļ sīe rõk.
7. Aga ku sugiz pǟgiņ kizzimist, rõkandiz Petrus, nūzõn, nänt pǟl: Mied, veļid, tēg tīedat, ku amust mäd vail um Jumal ulzõkuoŗŗõn, laz leb min sū pagand kūlõgõd evangelium sõnnõ ja uskõgõd.
8. Ja sidamõdtundiji Jumal um iļ nänt tapartõn, andõs näntõn Pivvõ Vaimõ, neiīž kui mäddõn,
9. Ja äb ūo mittõ mingist vaitõ tiend vail mäd ja nänt, pūdistõs leb usk nänt sidamõd.
10. Mis tēg siz ni kērtat Jumalt pands oppijid kaggõl pǟl iggõz, mis äb mäd izad äb mēg sȭitam kandõ.
11. Aga mēg uskõm leb Izand Jēzus alastõm pivalizõks sādõ neiīž kui ka ne.
 Gal. 2, 16;
12. Aga amad rovz pīlist vāgiž ja kūldist, ku Barnabas ja Paulus nīžist, mingiži imtēḑi ja imtīeḑi Jumal leb nänt voļ tiend pagand vail.
13. Aga pierrõ, ku ne eit vāgiž, vastatiz Jākob rõkandõs: Mied, veļid, kūligid mīnda!
 p. 21, 18;
14. Sīmon um seļtõn, kui Jumal um kāļõn ežmõks paganist rovvõ entš sõna jūr võttõ.
15. Ja sīeks lǟbõd kubbõ profetõd sõnad, kui um kēratõt:
16. »Pierrõ sieda ma tulab tāgiž ja tieb ilzõ Dāvid jaraarabõn kuoda, ja mis tämst um ulzõ murdtõt, ma parantõb ja tieb sīe ilzõ,
17. Laz ne īļīend rovz votšõgõd Izandt ja amad pagand, kīen pǟl min nim um nuttõt, rõkandõb Izand, kis ammõ tieb,
18. Mis um vond tieutõb iganõst.»
19. Sīepierast ma arrõb, ku äb ūo tiemõst lǟlamt näntõn, kis pagand vaild āt ēntšta Jumal jūr kīerõnd.
20. Aga näntõn um kēratõmõst, laz ne ēntšta vōidagõd äbpūdizõks sādõ leb lȭigajumald ja puortimiz ja jarazūmdõt ja vier.
21. Sīepierast ku Mōzusõn āt vanast āigast jegas jālgabs jutlijid ja ta sāb lugdõt jega zabbat pǟvan zinagogis.
22. Siz apostõld ja vaņimõd ama lātkubkõks pidist jõvaks kaimõ Paulusõn ja Barnabasõn īņi nänt vaild ulzõkuoŗdõt mēḑi Antiokiõ, Jūdasõ nimtõt Barzabas ja Zilasõ, kis voļt tǟdõl pandõb mied veļid vail;
23. Leb nänt kädud nei kēratõs: Veļid apostõld ja vaņimõd kītõbõd veļidõn Antiokias ja Zīriamāl ja Kilikiamāl, kis pagand vaild āt, tierridi.
24. Nei kui mēg ūom kūlõnd, ku mäd vaild mingist āt lǟnd, kīendõn mēg äb ūom sīe ilzandõnd, jara sieggõm täddõn rõkudõks täd jēngõd;
25. Mēg ītõ mīeldõ lieudõnd pidizmõ jõvaks kaimõ täd jūr ulzõkuoŗdõt mied, mäd armõd Barnabas ja Paulus īņi,
26. Kis āt andõnd entš jeng mäd Izand Jēzus Kristus nim pierast.
27. Mēg ūom siz kaimõnd Jūdasõ ja Zilasõ, kis sieda ēntšta sõnadõks tieutõbõd.
28. Sīepierast ku Piva Vaim ja mēg ūom jõvaks piddõnd täddõn mittõ mingist kāndamt emiņ pǟlõ pānda, ilm sieda mis um vajag:
29. Ku um vōidamõst ēntšta lȭigajumald oppõrst ja vierst ja jarazūmdõtõst ja puortimizõst: nēšti ēntšta voidõs tēg tiet jõvist.
Īegid tērinž.
30. Ku ne ni voļt jara sātõt, ne lekšt luoikõ Antiokiõ ja rovz kubbõ kutsõnd, ne āndist näntõn kēra.
31. Aga luggõnd ne sait rīemlizõks iļ lūotantõks.
32. Aga Jūdas ja Zilas, kis ka īž voļt profetõd, lūotantist veļidi mitmõd sõnadõks ja višiņtist nēḑi.
33. Ja mingiz āiga sǟl vībõnd, sait ne arms jara lastõt nänt jūr, kis nēḑi voļt kaimõnd.
34. Aga Zilas pidiz jõvaks sīn īem.
35. Aga Paulus ja Barnabas eit Antiokiõ, pǟgiņ muntkõks opatõs ja Izand evangelium sõnnõ tieutõs.
36. Aga mingist pǟvad pierrõ rõkandiz Paulus Barnabas pǟl: Lǟm tegiž entš veļidi vaņtlõm, kui näntõn lǟb, amši jālgabis, kus mēg Izand evangelium sõnnõ ūom tieutõnd.
37. Aga Barnabas āndiz nõvvõ īņi võttõ ka Jāņõ, kis sāb nimtõt Markus.
38. Aga Paulus iz pida jõvaks īņi võttõ tǟnda, kis nēšti Pamfiliamāl voļ laggõn ja iz ūo nänt īņi tīezõ lǟnd.
39. Ja sugiz nukkõr mēļ, nei ku ne īdtuoizõst lagist, ja Barnabas īņi võttõn Markusõ lekš lājaks Kiprusõl.
40. Aga Paulus Zilasõ ulzõkuoŗŗõn lekš jara, veļist Izand alastõm ala andtõt.
41. Ja ta kei Zīria ja Kilikia mād lebbõ višiņtõs lātkubḑi.
16. Pǟkabal.
 Paulus võtab Timoteusõ entš jūr, tūob evangelium tieutõ Āziast Europõ.
Sugandõks Filippi jālgabs.
Līdia ja vizakuoda vaŗt īebõd usklizõks.
1. Ja ta tuļ Derbõ ja Listrõ ja vaņtl, sǟl voļ ikš oppiji, nimtõt Timoteus, uskliz jūdnaiz pūoga, aga grīek izast.
2. Sīen voļ jõva tapartõks veļist Listras ja Ikonias.
3. Paulus tāž, laz ta tämmõn īņi tulgõ ulzõ, ja võttõn ta immõriediz tǟnda, jūdõd pierast, kis nēši pāikis voļt; sīepierast ku ne amad tīedist, ku täm iza voļ grīek.
4. Aga ku ne jālgabõd kouţi keit, ne paņt näntõn pidam sǟdimidi, mis apostõld ja vaņimõd Jeruzalems voļt andõnd.
5. Siz ni sait višiņtõt usks lātkubud, ja nänt lug kaziz jega pǟva.
6. Aga ku ne leb Frigia ja Galatia mād lekšt, sai Pivast Vaimst näntõn kīeldtõt tieutõ sõnnõ Āziamāl.
7. Aga Miziamāl tund ne tāšt lǟdõ Bitiniamāl, ja Jēzus Vaim iz las nēḑi.
8. Aga Miziamān piddiz lǟnd ne lekšt luoikõ Trōõ.
9. Ja Paulus neiz īezõ nägust: Ikš Makedoniamā mīez pīliz ja pāliz tǟnda rõkandõs: Tul luoikõ Makedoniamāl mäddõn äbţõm.
10. Aga ku ta nägust voļ nǟnd, siz ildīņ mēg kāļizmõ lǟdõ Makedoniamālõ, aru sānd, ku Jumal voļ mēḑi kutsõn näntõn evangeliumõ tieutõm.
11. Siz, Trōast ulzõ lǟnd, mēg tuļm kuoḑin Zamotrakiamālõ. aga tuoiz pǟvan Neapolis jālgabõ,
12. Ja sǟld Filippizõ, mis um ežmi jālgab, koloni, sīes Makedoniamā jags.
Aga sīezõ jālgabõ mēg eim mingist pǟvad.
13. Ja zabbat pǟvan mēg lekšmõ jālgabst ulzõ jougnaigõ, kus näntõn voļ irdõks Jumalt pallõ, ja māzõ istõnd mēg rõkandizmõ kubbõ tunnõd naist pǟl.
14. Ja ikš nai, nimtõt Līdia, purpur mīji Tiatira jālgabst, jumalkartli, kūldiz.
Sīen Izand tei sidam vāldiņ tǟdõl panm, mis Paulus rõkandiz.
15. Aga ku ta voļ rištõt ja täm aim, ta pāliz rõkandõs: Až tēg arrõt, ku ma ūob uskli Izand pǟl, siz tulgid min kuoddõ ja īegid sīn: ja ta ajiz mäddõn pǟlõ.
16. Aga sugiz, ku lǟds Jumalt pālam mäddõn pūtiz vastõ ikš neitst; sīen voļ jeddõpēḑin kītijiz vaim, ja jeddõpēḑin kītimizõks ta tuoi entš izandõdõn pǟgiņ peļmist.
17. Se Paulusõn ja mäddõn tagan tulds ōriz rõkandõs: Ne rovz āt ama iļiz Jumal pālkalist, kis täddõn tieutõbõd pästamiz riekkõ.
18. Ja sieda ta tei pǟgiņ päuvḑi.
Aga se voļ Paulusõn vastõ mīeldõ, ja ēntšta immõr kīerõn ta kītiz vaimõn: Jēzus Kristus nims ma āndab sinnõn tieutõ tämst ulzõ lǟdõ.
Ja sīes entš stuņds ta lekš tämst ulzõ.
19. Aga ku täm izandõd neist, ku nänt peļmiz lūotõks voļ kaddõm lǟnd, ne võttõnd Paulusõ ja Zilasõ viedist nēḑi tõrg kūož pǟl, iļimõd jeddõ.
20. Ja vīnõd nēḑi suoda pēļist jeddõ ne rõkandist: Ne rovz sieggõbõd mäd jālgab jara, ne āt jūdõd.
21. Ja tieutõbõd mäddõn irdõkši, mingiži mäddõn, kis ūom rōmlist, äb sǟd äb vastõ võttõ äb täutõ.
22. Ja ka rov nūziz nänt vastõ, ja suoda pēļist kīskist näntõn ārõnd sǟlgast māzõ, pands nēḑi joutõdõks pieksam.
 2 Kor. 11, 25;
23. Ja andõnd näntõn pǟgiņ napsidi ne ētist nēḑi vizakuoddõ ja paņt vizakuoda vaŗtõn nēḑi vizastiz vaŗtõm.
24. Se, sānd seļļiz käsk, ētiz nänt ama sizaļižõ vizakuoddõ ja paņ nänt jālgad vizzõ blekkõ.
25. Aga pūolst īedõ Paulus ja Zilas pālist ja kītist lōlõdõks Jumalt; aga kis voļt vizas, kūlist nēḑi.
26. Aga äkist sugiz veggi mādõržimi, nei ku vizakuoda allist likist; aga ildīņ lekšt amad ukst vāldiņ, ja, amadõn sadist siḑmõd jara.
27. Aga vizakuoda vaŗtiji virgõ sānd ja nǟds vizakuoda ukst vāldiņ volm, tõmbõn ulzõ mȭk, tāž ēntšta māzõ tappõ, mõtlõs ku vaņgnikad volkst jara urgõnd.
28. Aga Paulus ōriz vegiz īelkõks rõkandõs: Ala tie entšõn tiggõ, sīepierast ku mēg amad ūom sīḑ.
29. Aga tūlda kizzõn ta kārgiz sizzõl ja ētiz ēntšta veržõs Paulus ja Zilas jeddõ māzõ.
30. Ja nēḑi ulzõ vīnd ta rõkandiz: Izandõd, mis minnõn um tiemõst, laz ma sāgõ pästõt?
31. Aga ne kītist: Usk Izand Jēzus Kristus pǟl, siz sa sād pästõt ja sin kuoda.
32. Ja ne rõkandist tämkõks iļ Jumal sõna ja amadõks, kis täm kuodas voļt.
33. Ja nēḑi entš jūr võttõn sīes entš īe stuņds ta pieziz nänt šāvidi; ja ildīņ sai ta ja amad tämlist rištõt.
34. Ja ta vīž nēḑi entš kuoddõ, lagtiz loudõ ja voļ rīemli, ku ta ama aimkõks voļ sānd usklizõks Jumal pǟl.
35. Aga ku pǟva val sugiz, kāimist suoda pēļist kuod sulliži kītõm: Las nēḑi rovšti vāldiņ.
36. Aga vizakuoda vaŗt āndiz tieutõbõks Paulusõn ne sõnad kītõs: Suoda pēļist āt kaimõnd, laz ma lassõg tēḑi vāldiņ.
Siz ni ulzõ lǟnd kǟgid arms.
37. Aga Paulus rõkandiz nänt pǟl: Ne āt mēḑi, Rōm rovšti, amadõn nǟds ilm õigõmt ja ilm kandtõt kuodõ pieksõnd, vizakuoddõ pand ja ni ne mēḑi ētabõd salliz ulzõ!
Nei äb, aga laz ne īž tulgõd mēḑi ulzõ vīm.
38. Ja kuod sullist āndist. tieutõbõks ne sõnad suoda pēļistõn; aga ne ädagist jara, kūlõs ku ne voļļid rōmlist.
39. Ja tund ne rõkandist nänt pǟl ja ulzõ vīnd ne pālist nēḑi jālgabst jara lǟdõ.
40. Aga vizakuodast ulzõ lǟnd ne tuļt Līdia jūr ja nǟnd veļidi ne nēḑi lūotantist ja lekšt jara.
17. Pǟkabal.
 Paulus opatõb Tessalonikas, Bereas ja Atenas.
1. Aga leb Amfipolis ja Apolonia lǟnd, ne tuļt Tessalonikõ, kus voļ jūdõd zinagog.
2. Ja irdimiz pierrõ lekš Paulus nänt jūr sizzõl ja rõkandiz näntkõks kuolm zabbat päuvõ iļ kērad,
3. Seļtõs ja jeddõ pands, ku Kristusõn voļ kāndatõmõst ja ilzõ nūzõmõst kūolinist, ta kītiz: Se um se Kristus Jēzus, kīentõ ma täddõn tieutõb.
4. Ja mingist nēšti uskist ja kīerist ēntšta Paulus ja Zilas jūr, ka sūr pǟgiņ jumalusklist grīekist ja mittõ suggõ veitõ iļiz kȭrda naižist.
5. Aga jūdõd sait kadlizõks ja, īņi võttõnd mingiži kubbõ jūokšõnḑi, äbjõvḑi mēḑi, ne nustist kubbõ lǟnd vastõnūzimist jālgabs ja, Jāzon kuoda immõr astõnd, ne kāļist vīdõ nēḑi rov jeddõ.
6. Aga ku ne ist līedat nēḑi, ne viedist Jāzon ja mingist veļid jālgab iļimõd jeddõ ourõs: Ne, kis iļ ama māīlma vastõnūzimist nustabõd, ka āt täsa.
7. Nēḑi um Jāzon vastõ võttõn, ja ne amad jelabõd kēzar pandõkst vastõ, kītõs mū kēņig volmõ, Jēzus.
8. Aga rovz ja jālgab vaņimõd, kis sieda kūlist, ädagist jara.
9. Aga sānd täudliz seļtõks Jāzon kädst ja mūšti, ne lasist nēḑi vāldiņ.
10. Aga ildīņ īezõ veļid kāimist ulzõ nei Paulus kui Zilas Bereõ: sīnõ sānd ne lekšt jūdõd zinagogõ.
11. Aga ne voļt parammēļist äb ku ne Tessalonikas, ne võtist vastõ sõna täudlist jõva mīelkõks ja votšist jega pǟva rāntist kas se voļ nei, kui näntõn sai kītõt.
12. Siz uskiz ni pǟgiņ nēšti ja ka mittõ veitõ grīekõd iļiz kȭrda naižist ja mēšti.
13. Aga ku Tessalonika jūdõd sait tieutõ, ku ka Bereas sāb Jumal sõna tieutõt leb Paulus, tuļt ne ka sīnõ, uktõs ja sieggõs rovvõ.
14. Aga siz veļid kāimist kierdõ Paulusõ, laz ta lǟgõ rāndanaigõ; aga Zilas ja Timoteus eit sīn.
15. Ja ne, kis Paulusõ sātist, vīšt tǟnda Atenõ sāņi, ja sānd käskõ Zilas ja Timoteus pierast, laz ne jõvist piga täm jūr tulgõd, ne lekšt jara.
16. Aga Atenas nēḑi vodlõs ei Paulusõn täm vaim tuļizõks täms, ku ta neiz jālgabõ nei äbuskliz volm.
17. Sīepierast siz rõkandiz ta zinagogõs jūdõd ja jumalkartlist pǟl ja tõrg pǟl jega pǟva nänt pǟl, kis jūs voļt.
18. Aga mingist, nei epikurõd kui ka stoikõd filozofist, vaidlist tämkõks sõnadõks ja mingist rõkandist: Mis siz se bļoga tāb kītõ?
Aga mingist: Täma um neme tieutiji iļ vȭrõd vaimõd; sīepierast ku ta voļ iļ Jēzus ja ilznūzimiz evangeliumõ tieutõn.
19. Aga võttõnd ne vīšt tǟnda kuodpaikõ, rõkandõs: Kas mēg äb võiksmõ sādõ tieutõ, mingi se ūž opatõks um, mis sa tieutõd?
20. Sīepierast ku sa tūod midagist äbtuntõbt mäddõn kūltõbõks; mēg ni tām tieutõ sādõ, mis se um.
21. Aga amad atennikad ja vȭrõd, kis nänt jūs jelist, ist ajat aigõ mittõ midagid mūkõks, ku set midagid ūtõ rõkandõs ja kūldõs.
22. Aga pīlõs kuodpāika sidamõl Paulus rõkandiz: Atena mied, ma nǟb amast, ku tēg ūot jumalkartlist.
23. Sīepierast ku immõrkouţi kǟds ja täd jumaldpalkimist nǟds ma līediz ka āltar, kīen pǟl voļ kēratõt: Äbtuntõb Jumalõn.
Kīentõ tēg ni äbtundõs kārtat, iļ sīe ma tieutõb täddõn.
24. Jumal, kis um tiend māīlma ja ama mis täms um, täma, īrgandõksõst touvõ ja māīlma Izand, äb jela kädudõks tiedõt templis,
25. Tämmõn äb sā ka leb rišting kädud palktõt, neme tämmõn volks midagist vajag, tämmõn, kis īž āndab amadõn jelamiz ja jēngandõks ja ammõ.
26. Ja ta um tiend, ku ama rov sug, īdst vierst suggõn, jelab iļ ama mā; ta um andõn jedmõl pandõt aigḑi ja rubižidi, kus näntõn um jelamõst,
27. Laz ne votšõgõd Jumalt, kas ne tǟnda võikst tundõ ja lieudõ; algõ ta kil äb volgõ kougõn jegaīdst mēšti.
28. Sīepierast ku täms mēg jelam ja likkõm ja ūom; kui ka mingist täd loultijõd āt kītõnd: »Sīepierast ka mēg ūom täm sugkazamst.»
29. Siz ni mäddõn, kis ūom Jumal sugkazam, äb ūo mõtlõmõst, ku jumaļi um seļļi neme kūlda või õbdõ või kiv, või leb rišting kovalõz ja mūoštõks tiedõt kivbīlda.
 1 Moz. 1, 27;
30. Siz ni Jumal, kis äb ūo äbtīedamiz āigad pǟl vaņtlõn, āndab tieutõ amad rovstõn, ku um amši mīeldõ parantõmõst.
 p. 14, 16;
31. Sīepierast ku ta um pand pǟva, kuna ta tāb kuodštõ māīlma pǟl õigizõs leb mie, kīentõ ta um andõn, uskõ tūods amadõn, ku ta tǟnda kūolinist um virgtõn.
 p. 10, 42;
32. Aga ku ne kūlist iļ ilznūzimiz kūolinist, pidist īd sieda nāļaks, aga tuoist kītist: Iļ sīe mēg kūlõm sīnda mingiz mū kõrd.
33. Ja nei Paulus lekš nänt vaild ulzõ.
34. Aga mingist mied uskist, ēntšta täm jūs piddõs.
Nänt vail voļ Dionizius kuodkāndaji ja ikš nai, nimtõt Damaris ja mūḑi nänt īņi.
18. Pǟkabal.
 Paulus Korints, Efezusõs ja Antiokias.
Apollos Efezusõs.
1. Pierrõ sieda Paulus lekš Atenast jara ja tuļ Korintõ.
2. Ja līediz īd jūd, nimtõt Akulas, Pontusõst periņ, kis äbkōgiņ ku voļ tund Italiamāld, ja täm naiz Priskilla, sīepierast ku Klaudius voļ käsk andõn, ku amad jūdõdõn um Rōmst ulzõ lēmist.
Nänt jūr lekš ta.
3. Ja sīepierast ku näntõn voļ īti amat, ei ta nänt jūr ja tei tīedõ: sīepierast ku ne amat pūolst voļt telttējid.
4. Aga ta rõkandiz jega zabbat pǟvan zinagogõs ja tuoi usk jūr nei jūdidi kui grīekidi.
5. Aga ku Zilas ja Timoteus voļt Makedoniamāld luoikõ tund, viediz Paulus rõkkõ sīe pǟl, tapartõ jūdõdõn, ku Jēzus um Kristus.
6. Aga ku ne pidist vastõ ja suoimist, siz ta repţiz entš āriņi ja rõkandiz nänt pǟl: Täd ver tulgõ iļ täd!
Pūdõz ma lǟb sīest āigast pagand jūr.
7. Ja sǟld jara lǟnd ta tuļ īd, nimtõt Titius Justus, jumalkartliz mie kuoddõ, kīen kuoda voļ kūorõkst zinagogõks.
8. Aga Krispus, zinagog iļim, uskiz Izand pǟl ama entš kuodaks, ja kūlõs uskiz pǟgiņ korintnikidi ja sait rištõt.
9. Aga Izand kītiz Paulusõn īezõ leb nägu: Ala kārta, aga rõkand ja ala pīl vāgiž.
10. Sīepierast ku ma ūob sinkõks, ja mitikš äb nūz sin vastõ sinnõn tiggõ tiem; sīepierast ku minnõn um pǟgiņ rovšti sīes jālgabs.
 Jer. 1, 8;
Hoz. 2, 25;
11. Ja ta voļ sǟl āigast ja kūž kūdõ opatõs nänt vail Jumal sõnnõ.
12. Aga ku Gallion voļ māvālikšiji Akaiamāl, nūzist jūdõd īds mīels Paulus vastõ ja vīšt tǟnda kuodraj jeddõ,
13. Kītõs, ku ta uktaji rovšti ilzõ Jumalõn palkõm vastõ pandõkst opatõkst.
14. Aga ku Paulus tāž sū vāldiņ tiedõ, rõkandiz Gallion jūdõd pǟl: Až täs volks äbõigõm või mingi pārgiļtīe, siz, jūdõd, ma täd pǟl kūlõks.
15. Aga ku kizzimi lǟb täd vail iļ sõnad ja nimud ja pandõkst opatõks, siz sāgid īž tuoimõl; ma äb tā vōlda iļ sīe kuodkāndaji.
16. Ja ta ajiz nänt kuodraj jedst jara.
17. Aga amad, võttõnd Zostenõ, zinagog iļimt, pieksist tǟnda kuodraj jeds, ja Gallion iz pan sieda mittõ sugid tǟdõl.
18. Aga Paulus, īend vel sīn set päuvõ, pūritiz, veļidi Jumalõks jettõn, Zīriamāl ja täm īņi Priskilla ja Akulas;
Kenkreas ta voļ pand entš pǟdõ kerikšõm, sīepierast ku tämmõn voļ tõitõks.
19. Ja ne tuļt Efezusõ, kus ta nēḑi jetiz; aga īž ta lekš zinagogõ ja rõkandiz jūdõdõks.
20. Aga ku ne pālist kōgiņim nänt jūr īedõ, ta iz tā.
21. Sīepierast ta jetiz nēḑi Jumalõks ja rõkandiz: Ma tulab tegiž tāgiž täd jūr, ku Jumal tāb, ja lekš Efezusõst jara.
 1 Kor. 4, 19;
22. Ja tund Kezariõ ta, astõn ja tēriņtõn lātkubbõ, lekš Antiokiõ.
23. Ja sǟl mingiz āiga vond ta lekš jara ja kei kȭrda pierrõ lebbõ Galatia ja Frigia mād, lūotantõs amḑi oppijidi.
24. Aga ikš jūd, nimtõt Apollos, Aleksandriast periņ, jõva rõkandiji, tuļ Efezusõ; ta voļ sūr kēratundiji.
25. Ta voļ opatõt Izand rieks, ja tuļļi vaims ta rõkandiz ja opatiz sieldõ iļ Jēzus, aga tūndiz set Jāņ rištimist īd.
26. Ja ta īrgiz julgist opatõ zinagogõs.
Aga tǟnda kūlõnd, võtist Priskilla ja Akulas tǟnda entš jūr ja sēļtist tämmõn vel emiņ Jumal riekkõ.
27. Aga ku ta tāž lǟdõ Akaiamālõ, siz veļid pālist kēratõs oppijidi, laz ne võtagõd tǟnda vastõ.
Ta sīnõ sānd äbţiz näntõn pǟgiņ, kis leb alastimiz uskist,
28. Sīepierast ku ta vīndiz jūdidi īdõkabal leb rõk, sieldõ nägţõs leb kērad, ku Jēzus um Kristus.
19. Pǟkabal.
 Paulus Efezusõs.
Kūldasepa Demetrius kära.
1. Aga sugiz, kuņtš Apollos voļ Korintõs, ku Paulus, mäggõl voļļid kūožõd lebbõ kǟnd, tuļ Efezusõ ja līediz mingiži oppijidi.
2. Ja ta rõkandiz nänt pǟl: Kas tēg sait Pivvõ Vaimõ, ku tēg eit usklizõks?
Aga ne täm pǟl: Mēg äb ūom mittõ kūlõnd, ku um Piva Vaim.
3. Ja ta rõkandiz: Mis pǟl siz tēg ūot rištõt?
Aga ne kītist: Jāņ rištimiz pǟl.
4. Aga Paulus rõkandiz: Jāņ rištiz patist tāgižkīerimiz rištimizõks rovvõn kītõs, laz ne uskõgõd sīe pǟl, kis pierrõ tǟnda tulab, se um Jēzus pǟl.
5. Ja sieda kūlõnd ne sait rištõt Izand Jēzus nim pǟl.
6. Ja ku Paulus paņ kädud nänt pǟl, tuļ Piva Vaim iļ nänt, ja ne rõkandist kīeldkõks ja profetist.
7. Ja nēḑi voļ immõr kakštuoistõn mīestõ.
8. Aga lǟnd zinagogõ ta opatiz julgist kuolm kūdõ, sõnḑi vaidlõs ja tūods usk jūr Jumal vald pǟl.
9. Aga ku mūḑi sai vizasidamlizõks ja ne ist uskõt, rõkandõs rov jeds äbjõvist iļ sīe riek, siz ta, lǟnd nänt jūst jara, jagiz nēšti jara oppijid, jega pǟva rõkandõs Tirannus skūols.
10. Aga se lekš nei kakš āigastõ, nei ku amad, kis jelist Āziamāl, kūlist Izand sõnnõ, jūdõd kui ka grīekõd.
11. Ja Jumal tei vegiži imtīeḑi leb Paulus kädud.
12. Nei ku ka rujad jūr sait vīdõt täm leja pǟld igārõnd ja ežžārõnd, ja tebud lagist nēšti, ja äbjõvad vaimõd lekšt ulzõ.
13. Aga ka immõrkouţi kējid jūdõd, kis äbjõvḑi vaimidi ulzõ ajist, võtist Izand Jēzus Kristus nimmõ nutam iļ nänt, kīenši voļt äbjõvad vaimõd, rõkandõs: Mēg ädastõm tēḑi Jēzus Kristus pūolst, iļ kīnga Paulus tieutõb.
14. Nänt vail, kis nei teit, voļt jūdõd iļiz prīestõr Skevas seis puoigõ.
15. Aga äbjõva vaim vastatiz rõkandõs nänt pǟl: Ma tūndõb Jēzusõ ja tīedab Paulusõ, aga kis tēg ūot?
16. Ja rišting, kīens voļ äbjõva vaim, kārgiz näntõn pǟlõ, sai pēļiz käd, viskiz nēḑi lebsiegamõl, nei ku ne paļļõd ja šāvtõt sait urgõm sīest kuodast.
17. Aga se sai tieutõbõks amad jūdõdõn ja grīekõdõn, kis Efezusõs jelist, ja näntõn amadõn tuļ irm pǟlõ, ja Izand Jēzus nim lekš sūrõks.
18. Ja pǟgiņ nēšti, kis voļt sānd usklizõks, tuļt kaibõm ja tieutõm entš patidi.
19. Aga pǟgiņ nēšti, kis buŗaks voļt jellõnd, kāndist kubbõ rāntidi ja kitist nēḑi amadõn nǟds jara; ja arrist kubbõ nänt īnda ja līedist vīžkimdõ tūontõ õbdõ kabalt.
20. Nei vegistiz kaziz ja sai joudõ Izand sõna.
21. Aga ku se voļ suggõn, mõtliz Paulus vaims, lebbõ kǟds Makedonia ja Akaia mād, lǟdõ Jeruzalemõ, rõkandõs: Pierrõ sieda, ku ma līb sǟl vond, um minnõn ka Rōmõ nēmist.
22. Aga kaimõn Makedoniamāl kakš entš abližist, Timoteusõ ja Erastusõ, ta ei īž īd āiga Āziamāl.
 p. 17, 14;
23. Aga sīel āigal sugiz sūr mära iļ sīe riek.
24. Sīepierast ku ikš kūldasepa, nimtõt Demetrius, kis Artemisõn kuldiži templidi tei, āndiz amatnikadõn pǟgiņ peļmist.
25. Nēḑi ja sīe amat tīetējiḑi kubbõn ta rõkandiz: Mied, tēg tīedat, ku sīest tīest um mäddõn peļmi,
26. Ja tēg nǟt ja kūlõt, ku se Paulus äb īd Efezusõs aga pigataga amal Āziamāl sieggõs rovšti jara kīerõb, rõkandõs ku ne äb voļļid jumald, mis kädudõks āt tiedõt.
27. Aga se äb ānda mäddõn sieda kajjõ īd, ku mäd peļmi lǟb piškizõks, aga ka ku sūr naizjumal Artemis tempõl äb sā mittõ midagizõks pidtõt, kui ka täm sūr ouv kadub, kīen ama Āziamā ja māīlma palkõb.
28. Aga sieda kūlõs ja sānd kõzzõ tǟdõks ne ōrist rõkandõs: Sūr um Efezus Artemis.
29. Ja ama jālgab sai kärrõ tǟdõks ja īds mīels ne rūoikist teatõrõ, īņi vieddõs Makedoniamā mēḑi Gajusõ ja Aristarkusõ, Paulus seltšmēḑi.
30. Aga ku Paulus ţaž rov vailõ lǟdõ, oppijid tǟnda ist lassõt.
31. Aga ka mingist Āziamā iļimõd, kis täm sõbrad voļt, kāimist täm jūr pallõs, algõ ta lǟgõ teatõrõ.
32. Siz ni ōrist īd ītõ, tuoist tūoista, sīepierast ku rovkub voļ jara siegdõt, ja sūrim jag iz tīeda, mikšpierast ne voļt kubbõ tund.
33. Aga ne viedist Aleksandrusõ, kīentõ jūdõd voļt jeddõpēḑin likkõnd, rov siegast ulzõ; aga Aleksandrus, kädkõks võilõn, tāž rov jeds ēntšta vabantõ.
34. Aga ku ne sait aru, ku ta um jūd, siz immõr kakš stuņdõ ne ōrist īds īels: Sūr um Efezus Artemis.
35. Aga ku jālgab siktar voļ rov vāgižõks sānd, ta rõkandiz: Efezus mied, kis kil um seļļi rišting, kis äb tīeda, ku Efezus jālgab um sūr Artemis tempõl ja täm touvõst māzõ saddõn bīlda vaŗtiji?
36. Ku ni sīen äb või vastõ rõkandõ, siz täddõn um entš pūolst vagadõn volmõst ja äb ūo mittõ mingist äbkovalõmt tiemõst.
37. Sīepierast ku tēg ūot tūond mēḑi, kis äb ūot äb tempõl rēvlid äb täd naizjumal suoimijid.
38. Až ni Demetriusõn ja amatnikadõn, kis täm īņi āt, um mingiz vastõ midagid kītõb, sīepierast sāb kuod pidtõt ja āt māvāļikšijid, laz ne sǟl īdtūoista kaibõgõd.
39. Aga až tēg mingist mūdõ ažžõ votšõt, siz sieda um, sēļtamõst õigizõs kubtulmizõs.
40. Sīepierast ku mäddõn um kārtamõst, ku mēg tämpiz pǟva vastõnūzimiz pierast võim sādõ kaibdõt, ja äb ūo mittõ mingist viggõ, missõks mēg võiksmõ vastatõ sīe kära pierast.
Ja sieda rõkandõn ta lasiz rovkub jara lǟdõ.
20. Pǟkabal.
 Paulus matkõb Makedoniamālõ; virgtõb Eutikusõ.
Jumalõksjetami.
Efezus lātkub vaņimist.
1. Aga pierrõ sieda, ku kära voļ vagaks sānd, kutsiz Paulus kubbõ oppijid ja lūotantõn nēḑi ta, jara lǟnd, matkiz Makedoniamālõ.
2. Aga lebbõ kǟnd ne kūožõd lūotantõs nēḑi pǟgiņ sõnadõks, ta tuļ Grīekõmālõ.
3. Ja sǟl vond kuolm kūdõ ta tāž pūritõ Zīriamālõ; aga ku jūdõd täm tagan vegtist, siz ta paņ nõvvõ leb Makedoniamā tāgiž tūlda.
4. Aga tǟnda sātist Zopatrus, Pirrus pūoga Bereast, ja tessaloniknikist Aristarkus ja Zekundus, ja Gajus Derbõst ja Timoteus ja Āziamāld Tikikus ja Trofimus.
5. Aga ne, jedmõl jara lǟnd, vodlist mēḑi Trōas.
6. Aga mēg pūritizmõ Filippist jara pierr õäbapantõt lēbad päuvḑi ja saim iļ vīd pǟva nänt jūr Trōõ, kus mēg eim seis päuvõ.
7. Aga ežmiz nädiļ pǟvan, ku mēg voļm kubbõ tund leibõ mūrdam, rõkandiz Paulus näntkõks, sīepierast ku ta tāž tuoiz pǟvan jara lǟdõ ja pitkantiz sieda rõkkõ pūolstīedõ sāņi.
8. Aga sīes iļistubas, kus mēg voļm kubbõ lǟnd, voļ pǟgiņ lāmpidi palamõs.
9. Aga ikš nūormīez, nimtõt Eutikus, istiz läb pǟl.
Tämmõn tuļ sūr uņ pǟlõ, ku Paulus kōgiņ rõkandiz; ku uņ sai pēļiz käd, ta sadiz kuolmandõst tāžõst māzõ ja sai kūolõn ilzõ nustõt.
10. Aga Paulus, ala astõn, ētiz ēntšta täm pǟlõ ja immõr akkõn rõkandiz: Algid tiegid märrõ, sīepierast ku täm jeng um vel täm sizal.
11. Aga ilzõ lǟnd ja leibõ murdõn ja sīend ta rõkandiz kōgiņ, vībõs nänt vail pǟvavallõ sāņi; siz ta lekš jara.
12. Aga ne tuoit nūormie jelsõ ja sait väggõ rīemtõt.
13. Aga mēg, jedmõl lāja pǟl astõnd, saim Assonõ, kus mēg tāžmõ Paulusõ pǟlõ võttõ; sīepierast ku ta nei voļ pand, īž tāds jālgiņ lǟdõ.
14. Aga ku ta Assonõs mädkõks kubbõ sai, siz mēg, tǟnda pǟlõ võttõnd, tuļm Mitilenõl.
15. Sǟld jara pūritõnd mēg saim tuoiz pǟvan Kīos vastõ ja tuois pǟvan mēg lekšmõ Zamos pǟl aigõ ja eim Trogilliõ; aga tuois pǟvan mēg lekšmõ Miletõ.
16. Sīepierast ku Paulus nõv voļ Efezusõn piddiz pūritõ, algõ tämmõn suggõg āiga vībtimi Āziamāl; sīepierast ku ta rūoikiz, laz võind iļ sužpivad sādõ Jeruzalemõ.
17. Aga Miletõst ta kāimiz Efezusõ lātkub vaņimõd entš jūr kutsõm.
18. Aga ku ne täm jūr tuļt, ta rõkandiz nänt pǟl: Tēg tīedat ežmist pǟvast, ku ma Āziamālõ tuļ, mingi ma täd vail ama sīe āiga ūob vond,
19. Izandõn palkõs amas entšalantimizõs ja kīņdilis ja kērtamižis, mis minnõn āt jeddõ tund leb jūdõd nõv.
20. Ku ma mittõ midagist äb ūo salatõn äbtieutõs täddõn, mis täd jõvamõks volks, ja ūob opatõn tēḑi kubsvolmis ja kuodis,
21. Tapartõs nei jūdõd kui ka grīekõd jeds mīel parantimist Jumal pūol ja uskõm mäd Izand Jēzus pǟl.
22. Ja vaņtl, ni ma vaims sidtõt matkub Jeruzalemõ, äbtieudõs, mis minnõn täms jeddõ tulab,
23. Kui aga sieda, ku Piva Vaim jegas jālgabs tapartõb kītõs, ku siḑmõd ja murud mīnda vodlõbõd.
24. Aga ma äb rõk sõnnõ, ja min jelami äb ūo min entšõn tõurõz, ku äb võiks rīemkõks loptõ entš riekkõ ja amatõ, mis ma ūob sānd Izand Jēzus kädst, tapartõm Jumal alastimiz evangeliumõ.
25. Ja vaņtl, ni ma tīedab, ku tēg min palgõ emiņ ät nǟt, tēg amad, kīen vail ma ūob kǟnd, tieutõs iļ Jumal vald.
26. Sīepierast ma tapartõb täd jeds sīes entš tämpis pǟvan, ku ma ūob pūdi amad vierst.
27. Sīepierast ku ma äb ūo tāgiž kippõn, algõ minnõn volgõ tieutõmõst täddõn ammõ Jumal tāmist.
28. Vōidagid īžēntšta ja ammõ kaŗŗõ, iļ kīen Piva Vaim, um pand tēḑi paintõdõks, kaitsõm Jumal lātkubbõ, kīentõ ta um pästõn leb entš vier.
29. Ma tīedab, ku pierrõ min jara lēmist täd sieggõ tulbõd mūrdajid sudud, kis kāŗan äb āndat armõ.
30. Ka täd entš vaild nūzõbõd mied, kis rõkandõbõd, mis um äbõigi, jara kīerõm oppijidi entš jūr.
31. Sīepierast volgid virgs, mǟdlõs, ku ma kuolm āigastõ, īed ja pǟvad äb ūo loptõn jegaītõ kīņdõldõks višiņtõ.
32. Aga ni ma jetab tēḑi Izand ja täm alastõm sõna ala, kīen um joudõ jellõ nustõ ja andõ pierandõkst amadõks, kis āt pivastõt.
33. Õbdõ või kuldõ või āriņi ma mitīd kädst äb ūo tānd.
34. Tēg īž tīedat, ku min pierast ja nänt pierast, kis min īņi voļt, ne kädud āt tīedõ tiend.
35. Ammõ ma ūob täddõn nägţõn, ku nei tīedõ tieds um vājaliži vastõ võtamõst ja um mīels pidamõst Izand Jēzus sõnḑi, mis ta um rõkandõn: »Pivalim um andõ äb ku võttõ.»
36. Ja sieda rõkandõn ta paņ puollindžõl māzõ ja pāliz amadõks kubs Jumalt.
37. Ja sūr itkimi tuļ amadõn ja ne akist Paulusõn immõr kaggõl ja āndist tämmõn sūdõ;
38. Ama emiņ muraglist iļ sīe sõna, mis ta voļ kītõn ku ne mittõ kunagist emiņ täm näggõ äb nējid; ja ne sātist tǟnda lāja sāņi.
21. Pǟkabal.
 Paulus matkub Miletõst Jeruzalemõ, sāb pivakuodas vizzõ võttõt ja vīdõt rōmlist godamāzõ.
1. Aga ku se voļ suggõn, ku mēg nēšti laggõnd voļm, siz mēg jara lǟnd tuļm kuoḑin Kōsõl, aga tuois pǟvan Rodosõl ja sǟld Patarõl.
2. Ja lieudõnd lāja, mis Foininikiamālõ pūritiz, mēg astizmõ pǟlõ ja lekšmõ jara.
3. Aga ku Kiprusõ neizmõ ja tǟnda kurrõ käddõ jetizmõ, mēg pūritizmõ Zīriamālõ ja lekšmõ Tirusõs aigõ; sīepierast ku sǟl voļ lājan lāḑig ulzõ āndamõst.
4. Aga lieudõnd sǟl oppijidi mēg eim sīn seis päuvõ; ne kītist Paulusõn leb vaim, algõ ta lǟgõ Jeruzalemõ.
5. Aga sugiz, ku mēg ne pǟvad sǟl voļm vond, mēg tuļm ulzõ ja lekšmõ jara, jālgabst ulzõ sātõt nēšti amšti naistkõks ja lapstkõks ja miernaigas mēg puollindžõl eitõnd pālizmõ Jumalt.
6. Ja īdtūoista Jumalõks jettõnd mēg astizmõ laijõ, aga ne kīerist tāgiž entš kuodai.
7. Aga mēg lekšmõ lājaks Tirusõst jara ja saim Ptolemaiõ ja tēriņtõnd veļidi mēg eim īd pǟva nänt jūr.
8. Aga tuois pǟvan jara lǟnd mēg tuļm Kezariõ ja lǟnd Filippus kuoddõ, kis voļ evangelist, ikš nēšti sēšist, mēg eim täm jūr.
9. Aga tämmõn voļt nēļa tidart, ne voļt neitsõd ja profetist.
10. Aga ku mēg sǟl set päuvõ voļm vond, tuļ Jūdeamāld luoikõ ikš profet, nimtõt Agabus.
11. Ja tund mäd jūr ta võtiz Paulus immõr sidtõb kāļ, sidiz entšõn jālgad ja kädud vizzõ rõkandõs: Nei kītõb Piva Vaim: Sieda mīestõ, kīen se immõr sidtõb kāļ um, jūdõd neiīž sidabõd Jeruzalems ja āndabõd täm pagand käddõ.
12. Aga ku mēg sieda kūlizmõ, siz äb īd mēg pālizmõ aga ka ne, kis sǟl jelist, algõ ta lǟgõ Jeruzalemõ.
13. Aga Paulus vastatiz: Mis tēg tiet itkõs ja min sidamõ murdõs?
Sīepierast ku ma ūob vaļmõz, äb īd ēntšta lassõ sidam, aga ka kūolõ Jeruzalems Izand Jēzus nim pierast.
14. Aga ku ta mäd nõvvõ iz võta vastõ, mēg eim vāgiž rõkandõs: Laz suggõg Izand tāmi.
15. Aga pierrõ nēḑi päuvḑi mēg teim ēntšta vaļmõks ja lekšmõ mäggõl Jeruzalemõ.
16. Aga ka mingist oppijid Kezariast tuļt mäddõn īņi; ne vīšt mēḑi īd vana oppijiz Mnazon jūr jelam, kis voļ Kiprusõld.
17. Aga Jeruzalemõ sānd, võtist veļid mēḑi jõva mīelkõks vastõ.
18. Aga tuois pǟvan lekš Paulus, mädkõks kubs, Jākob jūr, ja amad vaņimõd tuļt sīnõ kubbõ.
 p. 15, 13;
19. Ja nēḑi tēriņtõn, ta nīžiz kȭrdapierast ammõ, mis Jumal voļ pagand vail leb täm palkimiz tiend.
20. Aga ne, kūlõnd, kītist Jumalt ja rõkandist täm pǟl: Sa nǟd veļ, mits tūontidi um jūdõd vail, kis āt usklizõks sānd, ja amad āt intõ tǟdõd pandõks pierast.
21. Aga ne āt iļ sin kūltõ sānd, ku sa opatiji amḑi jūdidi, kis jelabõd pagand vail, Mōzus jūst jara sadam, kītõs ku näntõn äb voļļi äb immõriedõmõst pūogaläpši äb ka jelamõst irdõkst pierrõ.
 p. 16, 3;
22. Mis ni um?
Amad sābõd kūltõ, ku sa ūod tund.
23. Siz tie ni sieda, mis mēg sinnõn kītõm: Mäddõn āt nēļa mīestõ, kis āt tȭitamiz entš pǟl võttõnd.
24. Nēḑi entš jūr võttõn, pūdist ēntšta näntkõks kubs ja maksa kulud nänt pierast, laz ne ajagõd paļļõks entš pǟ, ja amad sābõd aru, ku se, mis ne iļ sin āt kūlõnd, äb ūo mittõ midagist, sīepierast ku ka sa kǟd tǟdõl pands pandikši.
25. Aga näntõn, kis āt usklizõks īend paganist, mēg ūom kēratõnd, nõvvõ piddõs, laz ne ēntšta vōidagõd lȭigajumald oppõrst ja vierst ja jarazūmdõtõst ja puortimizõst.
26. Siz Paulus, ne mied entš jūr võttõn, pūdistiz ēntšta tuois pǟvan näntkõks kubs ja lekš pivakuoddõ tieutõs, ku pūdistimiz pǟvad äb līt loppõnd, kuņtš nänt jegaīd pierast äb lī oppõr tūodõt.
27. Aga ku seis päuvõ tuļt lopandõks jūr, siz jūdõd Āziamāld, nǟds tǟnda pivakuodas, uktist ilzõ amad rovz ja paņt kädud tämmõn jūr,
28. Ourõs: Izrael mied, tulgid abbõl!
Se um se rišting, kis amši opatõb ama rov ja pandõks ja sīe kūož vastõ.
Ja pǟlõ sieda ta um ka grīekidi pivakuoddõ vīnd ja um sīe piva kūož äbpūdizõks tiend.
29. Sīepierast ku ne jedmõl sieda voļt nǟnd jālgabs tämkõks kubs Trofimusõ Efezusõst ja arrist, ku Paulus volks tǟnda pivakuoddõ vīnd.
30. Ja ama jālgab sai ilzõ liktõt, ja rov jūokšiz kubbõ, ja Paulusõ vizzõ võttõnd ne tȭmbist tǟnda tempõlst ulzõ, ja ukst sait ildīņ vizzõ klõkštõt.
31. Ku ne tāšt tǟnda māzõ tappõ, tuļ suodaväg iļimõn tieut, ku ama Jeruzalem voļļi ilzõ liktõt.
32. Se ildīņ, võttõn suodamēḑi ja suodamied pēļiži entšõn īņi, tuļ jūokšõs nänt vailõ.
Aga ku ne neist suodaväg iļimt ja suodamēḑi, ne loptist Paulusõ pieksõ.
33. Aga ku suodaväg iļim astiz jūr, võtiz ta tǟnda vizzõ ja paņ kād skēḑõdõks vizzõ sidam ja kiziz, kis ta voļļi ja mis ta voļļi tiend?
34. Aga rov vaild ōrist īd ītõ tuoist tūoista.
Ku ta mära pierast iz sā sīest ažast aru, ta paņ tǟnda vīm godamāzõ.
35. Aga ku ta trepid jūr sai, voļ suodamiedõn tǟnda kāndamõst rovz pǟlõajamiz pierast.
36. Sīepierast ku sūr rovbara lekš īņi ourõs: Jara tämkõks!
37. Aga ku tǟnda tāšt godamāzõ vīdõ, rõkandiz Paulus suodaväg iļim pǟl: Kas ma äb võiks sinnõn midagid kītõ?
Aga ta kītiz: Kas sa mūoštad grīekõkīeldõ?
38. Kas siz sa äd ūo se Egiptmā mīez, kis vastõnūzimist tei mingist pǟvad tāgiž ja nēḑi nēļa tūontõ uņtapajḑi um kōgarõ vīnd?
39. Aga Paulus rõkandiz: Ma ūob jūd rišting Tarzusõst, tuntõb Kilikiamā jālgab jelanika; ma pālab, ānda minnõn lubbõ rov pǟl rõkandõ.
40. Aga ku ta lubbõ āndiz, siz Paulus trepid pǟl pīlõs vȭiliz kädkõks rovvõn; ja ku ama ei vagaks, ta rõkandiz nänt pǟl, ebreõd kīels kītõs:
22. Pǟkabal.
 Paulus rõkandõb jūdõd pǟl iļ entš usklizõks sāmiz.
1. Mied, veļid ja izad, kūldigid ni min sēļtamiz vastatõkst täd jeds.
2. Aga ku ne kūlist tǟnda ebreõd kīels nänt pǟl rõkandõm, eit ne vel emiņ vāgiž.
Ja ta kītiz:
3. Ma ūob jūdmīez, sindõn Tarzusõs Kilikiamāl, aga sīes jālgabs kazatõt Gamaliel jālgad jūs, jõvist opatõt izad pandõksis, volds intõ täuž Jumal pierast neiīž, neme tēg amad tämpõ ūot.
4. Ja sieda riekkõ ma ūob vājastõn kūolõmt sāņi, siddõs ja vizakuoddõ andõs nei mēḑi kui naiži,
5. Kui ka iļļi prīestõr iļ min tapartõb ja ama vaņimõd kub, kīend kädst ma kēridi võttõn veļid pierast, voļ lǟnd Damaskusõ ka nēḑi, kis sǟl volkst, sidtõt tūom Jeruzalemõ, laz ne sāgõd suņdtõt.
6. Aga sugiz, ku ma matkiz ja iz ūo kougõn Damaskusõst, nei immõr lȭinagstaigõ, ku pāistiz äkist touvõst sūr sieldõm min pǟl.
7. Ma sadiz mā jūr ja kūliz īeldõ min pǟl rõkandõm: Zaulus, Zaulus, mikš sa mīnda vājastõd?
8. Aga ma vastatiz: Kis sa ūod, Izand?
Ja ta rõkandiz min pǟl: Ma ūob Jēzus Natsaretst, kīentõ sa vājastõd.
9. Aga ne, kis minkõks īņi voļt, neist kil sieldõmt, aga īeldõ, kis minkõks rõkandiz, ne ist kūlõt.
10. Aga ma kītiz: Mis laz ma tiegõ, Izand?
Aga Izand rõkandiz min pǟl: Ilzõ nūzõn matk Damaskusõ, kus sinnõn iļ ama sāb kītõt, mis sinnõn um tiemõst.
11. Aga ku ma iz nǟ, sīe kildziz sieldõm pierast, siz ma entš seltšmēšti kädkuoŗŗõl juondtõt tuļ Damaskusõ.
12. Aga Ananias, õigi mīez pandõks pierrõ, kīen voļ jõva tapartõks amšti jūdist, kis immõrkouţs jelist,
13. Tund min jūr, astiz ležgõl ja rõkandiz min pǟl: Zaulus, veļ, vaņtl ilzõ, ja sīes entš stuņds ma vaņtliz täm pǟl.
14. Aga ta rõkandiz: Mäd izad Jumal um sīnda ulzõ kuoŗŗõn tundõm täm tāmist ja nǟm õigistõ ja kūlõm īeldõ täm sūst.
15. Sīepierast ku sa līd täm taparnika amad rovz jūs iļ sīe, mis sa ūod nǟnd ja kūlõn.
16. Ja mis sa ni vodlõd?
Ilzõ nūzõn pan ēntšta rištõm ja jara piezzõm entš patidi, täm nimmõ abbõl kutsõs.
17. Aga sugiz, ku ma voļ tāgiž tund Jeruzalemõ ja pāliz Jumalt pivakuodas. ku ma sai vaims aktõt;
18. Ja ma neiz tǟnda, kis min pǟl rõkandiz: Rūoik ja li piga jara Jeruzalemst, sīepierast ku ne äb võtat vastõ sin tapartõkst iļ min.
19. Aga ma rõkandiz: Izand, ne tīedabõd, ku ma nēḑi, kis sin pǟl uskõbõd, paņ vizakuodiz ja pieksiz zinagogis,
20. Ja ku sin taparnika Stefanus vier sai valtõt, ku ma ka sǟl pīliz ja ku se minnõn voļ mīelpierast ja ku ma vaŗtiz nänt āriņi, kis tǟnda tapist,
21. Ja ta rõkandiz min pǟl: Li, sīepierast ku ma sīnda kāimõb kōgaz pagand jūr.
22. Aga ne kūldist tǟnda sieda sõnnõ sāņi ja nustist siz entš īeld rõkandõs: Jara seļļizõks mā pǟld, sīepierast ku tämmõn äb sǟd jellõ.
23. Ja ku ne ōrist ja entš āriņi sǟlgast kīskist ja põrmõ ilzõ viskist,
24. Paņ suodaväg iļim tǟnda vīm godamāzõ, kītõs, laz tǟnda pātõg al ulzõ kizzõg, laz sāgõ tieutõ, mis pierast ne täm pǟl nei ōrist.
25. Aga ku ne voļt siksnõdõks tǟnda sidamõs, rõkandiz Paulus suodamied pēļiz pǟl, kis jūs pīliz: Kas täddõn um lubbõ Rōm jelanikkõ ilm kuodõ pātõgõks pieksõ?
26. Aga ku suodamied pēļi sieda kūliz, ta lekš suodaväg iļim jūr tieutõm rõkandõs: Mis sa tād tiedõ?
Sīepierast ku se rišting um Rōm jelanika.
27. Aga jūrõ tund rõkandiz suodaväg iļim täm pǟl: Kīt minnõn, kas sa ūod Rōm jelanika?
Aga ta kītiz: Nä.
28. Aga suodaväg iļim vastatiz: Ma ūob sūr rākõks sānd entšõn sīe jelanika õigõm.
Aga Paulus rõkandiz: Aga ma ūob juba sindimizõst.
29. Ne lekšt siz kierdõ täm jūst jara, kis tǟnda tāšt ulzõ kizzõ.
Aga suodaväg iļim voļ ka ädagõn sānd tieutõ, ku ta um Rōm jelanika ja ku ta tǟnda voļ vizzõ siddõn.
30. Aga ku ta tuois pǟvan tāž sieldõ tieutõ sādõ, mis pierast ta sāb jūdist kaibdõt, ta pästiz tǟnda vāldiņ ja paņ iļist prīestõrdõn ja ama nõvkuodõn kubbõ tulm ja ulzõ tūond Paulusõ ta vīž tǟnda nänt jeddõ.
23. Pǟkabal.
 Paulus nõvkuod jeds, kus ta sāb rabdõt.
Izand rīemtõb tǟnda ja ta päzub ädast.
1. Aga Paulus, eitõn silmõ nõvkuod pǟl, rõkandiz: Mied, veļid, ma ūob täuds jõva tundimizõs sieda päuvõ sāņi jellõn Jumalõn.
2. Aga iļļi prīestõr Ananias paņ näntõn, kis täm immõr pīlist, tämmõn rabbõm iļ sū.
3. Siz rõkandiz Paulus täm pǟl: Kil Jumal sīnda rabub, sa vāldaks võidtõt sāina!
Sa istad täs kāndam kuodõ iļ min pandõkst pierrõ ja panad minnõn rabbõm vastõ pandõkši.
4. Aga ne, kis jūs pīlist, rõkandist: Kas sa suoimõd Jumal iļist prīestõrt?
5. Ja Paulus rõkandiz: Veļid, ma iz tīeda ku ta um iļļi prīestõr; sīepierast ku um kēratõt: »Vastõ entš rov iļimt äb ūo sinnõn äbjõvist rõkandõmõst.»
6. Aga Paulus tieudõs, ku ikš jag voļ zadukejist aga tuoi farizejist, nutiz nõvkuod jeds: Mied, veļid, ma ūob farizej, farizej pūoga; ma sāb kuodštõt lūotõks ja kūolõnd ilznūzimiz pierast.
7. Aga ku ta sieda voļ rõkankandõn, sugiz kära farizejõd ja zadukejõd vail, ja kub lagiz;
8. Sīepierast ku zadukejõd kītist, ku äb ūo äb ilznūzimist, äb engiļi, äb vaimõ; aga farizejõd tapartist aman volm.
9. Aga sugiz sūr ōrandõks, ja farizejõd jagst nūzist ilzõ mingist kēratundijid, kis rõkandist: Mēg äb līedam sīe rišting jūs mittõ midagid äbjõvvõ, volgõ ka tämkõks vaim või engõl rõkandõn.
10. Aga ku kära sūrõks lekš, siz suodaväg iļim, kartõs ku Paulus äb sā nēšti lājgi kīsktõt, paņ suodamiedõn luoikõ lǟm tǟnda nänt vaild ulzõ tõmbõn ja godamāzõ vīm.
11. Aga tulbis īes astiz Izand täm jūr rõkandõs: Vol julgi!
Sīepierast ku nei, kui sa ūod iļ min tapartõn Jeruzalems, neiīž sinnõn līb ka tapartõmõst Rōms.
12. Aga ku sieldõks sai, siz pidist jūdõd sala nõvvõ, īdtūoista vānastõs tȭitam, äb sīedõ äb jūodõ nei kōgiņ, kuņtš ne äb līt Paulusõ māzõ tappõnd.
13. Aga nēḑi voļ emiņ kui nēļakimdõ, kis seļļist kommõ pidist.
14. Ne lǟnd iļļist prīestõrd ja vaņimõd jūr rõkandist: Mēg ūom vānastõksõks vānastõnd īdtuoizõn, mittõ midagist maitsõ, kuņtš mēg äb ūom Paulusõ māzõ tappõnd.
15. Siz ni āndagid tieutõ suodaväg iļimõn, kubs nõvkuodkõks, laz ta tǟnda mūpõ tūogõ täd jūr, neme tēg tākst täm ažžõ paramstiz lebbõ kūldõ; aga mēg ūom vaļmõd täm māzõ tappõ, jedmõl kui ta tǟnõ sāb.
16. Aga Paulus sõzar pūoga, kūlõn sieda kommõ, tuļ ja lekš godamāzõ Paulusõn tieutõ āndam.
17. Aga Paulus, īd suodamied pēļiz kutsõn, rõkandiz: Vī sīe nūormie suodaväg iļim jūr, sīepierast ku tämmõn um sīen midagist kītõmõst.
18. Se ni tǟnda võttõn vīž suodaväg iļim jūr ja kītiz: Vizas pidtõt Paulus mīnda kutsõn, pāliz sīe nūormie sin jūr tūodõ, sīepierast ku tämmõn voļļi sinkõks midagist rõkandõmõst.
19. Aga suodaväg iļim, akkõn tämmõn käddõ ja īškiz vīnd, kiziz: Mis se um, mis sinnõn um minnõn tieutõmõst?
20. Aga ta kītiz: Jūdõd āt īds nõvs sīnda pallõ, laz sa pangõ mūpõ Paulusõ vīm nõvkuod jeddõ, neme ne tākst täm ažžõ paramstiz lebbõ kūldõ.
21. Sina ni ala usk näntõn, sīepierast ku emiņ kui nēļakimdõ mīestõ nänt siegast vegtõbõd täm tagan; ne āt vānastõnd äb sīedõ äb jūodõ, kuņtš äb ūot tǟnda māzõ tappõnd, ja ni ne āt vaļmõd vodlõs sinst lubbõ.
22. Siz suodaväg iļim lasiz nūormie jara, pǟlõ kūondõs: Ala kīt sieda mitīdõn, ku sa minnõn seļļist tieutõ ūod andõn.
23. Ja ta kakš nēšti suodamied pēļižist kutsõn kītiz: Pangid vaļmõks kakš sada suodamīestõ lǟm Kezariõ ja seiskimdõ ratstajḑi ja kakš sada pīkmēḑi, kuolmandõms īe stuņds.
24. Ta paņ ka ratstõb lūomidi vaļmõks panm, kus Paulusõ pǟlõ istiņtõ ja tierrõ vīdõ māvāļikšijiz Feliks jūr.
25. Ja kēratiz kēra seļļist sõnadõks:
26. Klaudius Lizias tarmõb ama ouvliz māvāļikšijizõn rīemõ!
27. Sīe mie, kis jūdist um vizzõ võttõt ja pigataga māzõ taptõt, ma ūob, suodamiedkõks jūrõ tund, ulzõ kīskõn, sānd kūltõ, ku ta voļļi Rōm jelanika.
28. Ja tāds tieutõ sādõ sī, mikšpierast ne tǟnda kaibõbõd, vīž ma tǟnda nänt nõvkuod jeddõ.
29. Ma līediz, ku ta sai sītlõtõt nänt pandõks kizzimist pierast; aga mitikš sītlimi iz ūo kūolõm või siḑmõd vertli.
30. Aga ku minnõn tuļ tieutõbõks, mis sīe mie vastõ voļ, siz ma kāimiz tǟnda ildīņ sin jūr ja āndiz tieutõ, laz sītlijid sin jeds kītõgõd iļ täm.
31. Siz suodamied, kui näntõn voļ pandõt, võttõnd Paulusõ, vīšt tǟnda iļ īe Antipatridõ.
32. Aga tuois pǟvan, jettõnd ratstajdõn tämkõks kōgazpēḑin lǟm, ne kīerist tāgiž godamāzõ.
33. Aga ne, tund Kezariõ ja andõnd kēra māvāļikšijizõn, jetist ka Paulusõ täm käddõ.
34. Aga luggõn ja kizzõn, mingist māld ta periņ voļļi, ja sānd kūltõ ku Kilikiamāld,
35. Ta rõkandiz: Ma kūldõb sīnda lebbõ, ku ka sin sītlijid lībõd tund, ja ta paņ tǟnda vaŗtõm Herodes nīns.
24. Pǟkabal.
 Paulus māvāļikšijiz Feliks jeds. 
1. Aga pierrõ vītõ päuvõ tuļ luoikõ iļļi prīestõr Ananias kubs mingist vaņimõdõks ja īd rõkandijizõks Tertullusõks; ne tuļt māvāļikšijiz jūr Paulus pierast.
2. Aga ku ta voļ jeddõ kutstõt, īrgiz Tertullus tǟnda sītlõ rõkandõs:
3. Ku mäddõn leb sin um pǟgiņ armõ ja ku rovvõn leb sin ūoļtimiz jõvam um suggõn, sieda mēg, ama ouvli Feliks, võtam vastõ amţiz ja amši ama sūr tienandõksõks.
4. Aga algõ ma sīnda kōgiņ vībtõg, ma pālab sīnda sin alastliz mīel pierast mēḑi lītõld kūldõ.
5. Sīpierast ku mēg ūom lieudõnd, ku se mīez um kaj tēji ja kära nustaji amad jūdõd vail māīlmas ja natsaretnikad pǟmīez,
6. Kis ka tāž pivakuoda pivamt rikkõ; ja tǟnda mēg ūom vizzõ võttõnd ja mēg tāžmõ tǟnda kuodštõ entš pandõks pierrõ.
7. Aga suodaväg iļim Lizias, jūrõ tund, vīž tǟnda sūr vägkõks mäd kädst jara
8. Ja kītiz ku täm sītlijidõn um sin jūr tulmõst.
Täm kädst, sa īž iļ sīe ama tagan kūldõn, võid aru sādõ, iļ mis mēg tǟnda sītlõm.
9. Aga ka jūdõd rõkandist īņi kītõs, ku se voļļi nei.
10. Aga Paulus, ku māvāļikšiji tämmõn kädkõks voļ võilõn, rõkandõs vastatiz: Sīepierast ku ma tīedab sīnda volm set āigastõ kuodkāndajizõks iļ sīe rov, ma rõkandõb julgist entš pierast.
11. Sa võid sādõ tieutõ, ku äb ūo emiņ kui kakštuoistõn päuvõ, kuņtš ma ūob mäggõl tund Jeruzalemõ Jumalt pālam.
12. Ja ne äb ūot lieudõnd mīnda äb pivakuodas mingiz pǟl rõkandõm äb ka zinagogis või jālgabs kärrõ nustam.
13. Ne äb võit ka ilzõ nägţõ sinnõn, mis pierast ne mīnda paldiņ sītlõbõd.
14. Aga sieda ma tapartõb, ku pids sieda riekkõ, mis ne nutabõd vȭrõ uskõks, ma palkõb entš izad Jumalõn nei, ku ma uskub ama, mis pandõksõs ja profetis um kēratõt.
15. Minnõn um lūotõks Jumal pǟl, mis pǟl ne īž ka vodlõbõd, ku līb nei õigist kui ka äbõigist ilznūzimi.
 Dan. 12, 2;
16. Ja sīepierast ma īž võikšlõb, laz minnõn volgõ amši pūdõz tundimi Jumal ja rov vastõ.
17. Aga ni ma ūob tund set āigast pierrõ andõ tūom entš rovvõn ja oppõri.
 Rom. 15, 25. 26;
18. Siz ka, ku ma ēntšta pūdistiz pivakuodas, līedist mīnda mingist jūdõd Āziamāld, äb bara äb ka kära sizal.
19. Näntõn volks sin jeds volmõst ja sītlõmõst, až näntõn volks midagid min vastõ.
20. Või laz ne īž kītõgõd, kas ne mingist äbõigõmt āt lieudõnd min jūs, ku ma pīliz nõvkuod jeds;
21. Kas sīe īd sõna pierast, mis ma nutiz nänt vail pīlõs, ku kūolõnd ilznūzimiz pierast ma sāb tämpõ tēšti kuodštõt?
22. Aga Feliks, jõvist tieudõs iļ sīe riek, vībtiz nēḑi rõkandõs: Ku Lizias, se suodaväg iļim luoikõ tulab, siz ma kūldõb täd ažžõ lebbõ.
23. Ta paņ suodamied pēļizõn tǟnda vaŗtõm aga tämmõn novatõ āndam ja algõ mitīdõn täm entšližist kīeldõg tämmõn äbţõ ja täm jūr tūlda.
24. Aga mingist pǟvad pierrõ tuļ Feliks kubs entš naizkõks Druzillaks, kis voļ jūdõd sugkazamst, kāimiz Paulus tagan ja kūliz täm kädst iļ usk Kristus Jēzus pǟl.
25. Aga ku ta rõkandiz iļ õigõm ja pūdi volmiz ja iļ tulbiz kuod, siz Feliks, sānd ädagõnõks, vastatiz: Ni sa võid lǟdõ, aga ku minnõn līb aigõ, ma kutsub sīnda.
26. Ja ta lūotiz ka, ku Paulus kädst sāks tämmõn rādõ andtõt, sīepierast ka ta kutsiz saggõld tǟnda entš jūr, tämkõks rõkandõs.
27. Aga ku kakš āigastõ sait tǟdõks, tuļ Porkius Festus Feliks azmõl, ja Feliks tāds jūdõdõn mīelpierast tiedõ, jetiz Paulusõ vizakuoddõ.
25. Pǟkabal.
 Paulus Festus ja kēņig Agrippa jeds.
1. Siz Festus, mā vāļikšimiz entš pǟl võttõn, lekš kuolm pǟva pierrõ Kezariast mäggõl Jeruzalemõ.
2. Aga iļļi prīestõr ja ne ežmist jūdist kāibist iļ Paulus ja pālist tǟnda,
3. Alastõmt kizzõs täm vastõ, laz ta tǟnda kaimõg Jeruzalemõ; riek pǟl ne vegtõkst tǟnda māzõ tappõ.
4. Siz Festus vastatiz, ku Paulus sāji vaŗtõt Kezarias ja ku ta īž tāji piga sīnõ lǟdõ.
5. Kis ni täd vaild võibõd, ta rõkandiz, tulgõd minnõn īņi luoikõ, ja až sīe mien um sīdõ, laz siz ne kaibõgõd iļ täm.
6. Aga vond nänt jūs äb emiņ kui kādõks või kim päuvõ, ta lekš luoikõ Kezariõ ja tuois pǟvan, istõn kuodraj pǟl, ta paņ tūom Paulusõ.
7. Aga ku ta sīn sai, siz astist jūdõd, kis Jeruzalemst voļt luoikõ tund, tämmõn immõr, pǟgiņ ja lǟlamidi sīḑi ilzõ luggõs, mis ne ist võit ilzõ nägţõ tuoddõks.
8. Sīepierast ku Paulus ēntšta õigistiz, ku ta äb voļļi mittõ mingist pattõ tiend, äb vastõ jūdõd pandõkst opatõkst, äb vastõ pivakuoddõ, äb vastõ kēzart.
9. Aga Festus, tāds jūdõdõn jõvvõ mīeldõ tiedõ, vastatiz Paulusõn rõkandõs: Kas sa äd tā lǟdõ mäggõl Jeruzalemõ, laz sǟl iļ sīe sāgõ kuod kandtõt leb min?
10. Aga Paulus rõkandiz: Ma pīlõb kēzar kuodraj jeds, sǟl um sāmõst kuodõn kandtõt iļ min; jūdõd vastõ ma äb ūo mittõ mingist äbõigõmt tiend, mis ka sa jõvist tīedad.
11. Aga až ma ni ūob äbõigõmt tiend ja ūob kuigid kūolõmt peļļõn, ma äb ūo kūolõmizõn vastõ; aga až se mittõ midagid äb ūo, iļ mis ne mīnda sītlõbõd, siz äb või ka mitikš mīnda nänt käddõ andõ.
Ma kizub kuodštimist kēzarõst.
12. Siz Festus, kubbõ rõkandõn nõv āndajidõks, vastatiz: Kuodštimist kēzarõst sa ūod kizzõn, kēzar jūr li.
13. Aga ku mingist pǟvad voļt piddiz lǟnd, tuļt kēņig Agrippa ja Bernike Kezariõ Festusõ tēriņtõm.
14. Aga ku ne voļt set päuvõ sǟl vond, nīžiz Festus kēņigõn iļ Paulus rõkandõs: Ikš mīez um Feliksõst vizzõ jettõt;
15. Tǟnda sītlist, ku ma voļ Jeruzalems, iļļist prīestõrd ja jūdõd vaņimõd, pallõs iļ täm kuodõ kandõ.
16. Näntõn ma vastatiz, ku rōmlistõn äb ūo irdõks mingist rištingt jara andõ taptõbõks jedmõl, kuņtš sītlõtõt äb ūo nǟnd sītlijiḑi ja äb ūo sānd võimist vastatõkst andõ sītlimiz vastõ.
17. Ku ne ni voļt tǟn kubbõ tund, siz ma ilm vībtimist, istõn tuois pǟvan kuodraj pǟl, paņ tūom mīestõ.
18. Tämmõn vastõ pīlõs ist võit sītlijid mittõ mingist sīdõ ilzõ nägţõ, mis ma volks äbjõvaks piddõn.
19. Aga näntõn voļt mingist kizzimist täm vastõ iļ nänt entš lȭigausk ja iļ īd kūolõn Jēzus, kīentõ Paulus kītiz jelsõ volm.
20. Aga ku ma iz sā aru sīest kizzimizõst, ma kītiz, kas ta äb tāks lǟdõ Jeruzalemõ ja sǟl pānda ēntšta kuodštõm nänt ažad pierast;
21. Aga ku Paulus kiziz, laz majestet iļ täm kuodõ kāndag, siz ma paņ tǟnda vaŗtõm nei kōgiņ, kuņtš ma tǟnda kāimõb kēzar jūr.
22. Aga Agrippa kītiz Festus pǟl: Ma īž ka tāks sieda rištingt kūlõ.
Ta kītiz: Mūpõ sa kūlõd tǟnda.
23. Siz ni tuois pǟvan, ku Agrippa ja Bernike sūr kȭrkõmõks tuļt ja lekšt kuodkuoddõ kubs suodaväg iļimõdõks ja jālgab sūr kȭrda miedkõks, sai Paulus, Festus panmiz pierrõ, tūodõt.
24. Ja Festus rõkandiz: Kēņig Agrippa ja tēg amad mied, kis jūs ūot, nǟt tǟnda, iļ kīen ama jūdõd rovkub nei Jeruzalems kui täs um pallõn mīnda ourõs, ku ta äb piḑim mittõ kuigid jellõ īem.
25. Aga ma äb ūo mittõ midagist lieudõn, mis kūolõm vertlist ta volks tiend, ja sīepierast, ku ta um majestet tagan kizzõn, ma ūob nõvs tǟnda kaimõ.
26. Aga minnõn äb ūo iļ täm mittõ midagist sieldõ, mis laz ma izandõn kēratõg; sīepierast ma ūob tǟnda täd jeddõ tūond ja ama emiņ sin jeddõ, kēņig Agrippa, laz, ku lebbõ kūldimi līb tiedõt, ma tīedag, mis kēratõ.
27. Sīepierast ku min mūoštõks pierrõ äb ūo kovalstiz kaimõ sidtõtõ, äb nägţõs ilzõ täm sīd.
26. Pǟkabal.
 Paulus rõk Agrippa jeds.
1. Aga Agrippa kītiz Paulus pǟl: Sinnõn um luba entš pierast rõkandõ.
Siz Paulus, võilõn kädkõks, vastatiz entš pierast:
2. Ma pidab sieda sūr vonnõks, kēņig Agrippa, ku minnõn um luba tämpõ entš pierast vastatõ sin jeds iļ ama sīe, iļ mis ma sāb jūdist sītlõtõt;
3. Ama emiņ sīepierast, ku sa tūndõd amḑi jūdõd irdõkši ja kizzimidi.
Sīepierast ma pālab mīnda kūlõ tazamīelkõks.
4. Min jelamist nūorõld, mingi ta īrgandõksõst um vond min rov vail Jeruzalems, tīedabõd amad jūdõd.
5. Ne tūndist mīnda jedmõl, až ne tākst tapartõ, ku ma kui farizej ūob jellõn ama viza jumalpalkimiz kȭrda pierrõ.
 p. 23, 6;
6. Ja ni ma pīlõb kui sītlõtõt sīe, Jumalõst mäd izadõn tieutõbõks andtõt, lūotõks pierast;
7. Mis jūr mäd kakštuoistõn sugkazamt lūotõbõd tūlda, palkõs Jumalõn pǟviņ ja īeiņ; sie lūotõks pierast, kēņig, sāb ma jūdist sītlõtõt.
8. Kas tēg arrõt sieda äbustõb volm, ku Jumal virgtõb kūolinḑi?
9. Minnõn entšõn kil nei nägţiz, ku volks pǟgiņ vastõ jelamõst sīe nimmõn: Jēzus Natsaretst.
10. Sieda ma ūob ka tiend Jeruzalems ja sānd iļist prīestirist võimist sīepierast; ma ūob pǟgiņ pivḑi vizakuoddõ pand, ja ku ne sait māzõ taptõt, ma āndiz entš sõna sīn jūr.
11. Ja pids amḑi zinagogidi ūob ma nēḑi saggõld ädastõn, pīkstõs nēḑi suoimõm Jēzusõ ja väggõ ul volds nänt vastõ ma nēḑi vājastiz uļļist mād jālgabõd sāņi.
12. Ku ma sīepierast matkiz Damaskusõ iļist prīestirist sādõt võimizõks ja joudkõks,
13. Siz, kēņig, ma neiz riek pǟl pǟvasidamõl sieldõmt touvõst, sieldim kui pǟvaļiki, pāistam min pǟl ja nänt pǟl, kis min īņi matkist.
14. Ja ku mēg amad mā jūr sadizmõ, kūliz ma īeldõ ebreõd kīels min pǟl rõkandõm: Zaulus, Zaulus, mikš sa mīnda vājastõd?
Lǟlam līb sinnõn vastõ voddõ nūolõ.
15. Aga ma rõkandiz: Kis sa ūod, Izand?
Aga Izand kītiz: Ma ūob Jēzus, kīentõ sa vājastõd.
16. Aga nūz ilzõ ja pīl entš jālgad pǟl; sīepierast ma ūob ēntšta sinnõn nägţõn, laz pangõ sīnda pālkalizõks ja taparnikaks iļ sīe, mis sa ūod nǟnd ja missõs ma ēntšta sinnõn nägţõb.
17. Ma tāb sīnda ulzõ tõmbõ rov siegast ja pagand siegast, kīend jūr ma sīnda kāimõb,
18. Vāldiņ tiem nänt sīlmad, laz ne kīerõgõd ēntšta pimdõmst sieldõm jūr ja sātan võimizõst Jumal jūr, laz ne sāgõd patud andõks āndamist ja jaggõ nänt vail, kis āt pivastõt leb usk min pǟl.
19. Sīepierast, kēņig Agrippa, ma äb ūo vond äbkūldzi sīe nägţimizõn touvõst.
20. Aga ma ūob ama ežmõks näntõn, kis Damaskusõs jelabõd ja Jeruzalems, ja siz amal Jūdeamāl ja pagandõn evangeliumõ tieutõn mīeldõ parantõm ja ēntšta Jumal jūr kīerõm ja õigiži, parantõt mīel tīeḑi tiem.
21. Sīepierast tāšt jūdõd, pivakuodas vizzõ võttõnd, min māzõ tappõ.
22. Sānd ni Jumalst sieda päuvõ sāņi abbõ, ma pīlõb tapartõs piškizõn ja sūrõn ja äb rõkand mittõ midagist mūdõ, kui mis profetõd ja Mōzus āt kītõnd, ku sugub:
23. Ku Kristusõn voļ kāndatõmõst ja ežmizõn volmõst, kis kūolinist ilzõ nūzõb sieldõm evangeliumõ tieutõm rovvõn ja pagandõn.
24. Aga ku ta nei entš pierast vastatiz, kītiz Festus vegiz īelkõks: Paulus, sa ūod jämp, sūr kērad tundimi tieb sīnda jǟmpõks.
25. Aga Paulus kītiz: Ma äb ūo jämp, ama ouvli Festus, aga ma rõkandõb õigiži ja kovalḑi sõnḑi.
26. Sīepierast ku kēņig nēḑi ažḑi tūndõb, kīen pǟl ma ka julgist rõkandõb; ma arrõb, ku tämmõn äb ūo sīest mittõ midagist äbtieutõb, sīepierast ku se äb ūo nūrkas suggõn.
27. Kēņig Agrippa, kas sa uskud profetõdõn?
Ma tīedab, ku sa uskud.
28. Aga Agrippa kītiz Paulus pǟl: Äb pūt jennõ, ku sa äd tie mīnda rištlizõks.
29. Aga Paulus kītiz: Ma tāks Jumalst, laz pūtõg veitõ või jennõ, ku äb īd sa, aga ka amad, kis mīnda tämpõ kūlõbõd, seļļistõks sākst, mingi ma ūob, set ilm nēḑi siḑmidi.
30. Aga kēņig nūziz ulzõ ja māvāļikšiji kui ka Bernike ja ne, kis näntõks kubs istist.
31. Aga jara lǟds ne rõkandist entš vail kītõs, ku se rišting mittõ midagist äb tie, mis kūolõm või siḑmõd vertli volks.
32. Ja Agrippa rõkandiz Festus pǟl: Sieda rištingt võiks vāldiņ lassõ, až ta äb volks kizzõn kēzar tagan.
 p. 25, 11
27. Pǟkabal.
 Paulus mier pǟl Rōmõ matkõs.
1. Aga ku voļ nõvvõ pandõt, ku mäddõn um Italiamāl pūritõmõst, sai Paulus ja mingist munt vaņgnikad īd suodamied pēļiz käddõ andtõt, nimtõt Julius, kis majestet plaga al pālkiz.
2. Aga ku mēg voļm īdõ adramitnikad laijõ astõnd, lekšmõ mēg jara, tāds pūritõ Āziamā piddiz; mäd īņi voļ Makedoniamā mīez Aristarkus Tessalonikõst.
3. Aga tuois pǟvan mēg saim Zidonõ; ja Julius, volds jõvamēļi Paulus vastõ, āndiz lubbõ lǟdõ sõbrad jūr, laz ne iļ täm murtõgõd.
4. Sǟld jara lǟnd mēg pūritizmõ Kiprus vaŗŗõl, sīepierast ku tūld voļt vastõ.
5. Ja ku mēg voļm iļ Kilikiamā ja Pamfiliamā aigamier pūritõnd, mēg tuļm Mirrõ Līkiamāl.
6. Ja suodamied pēļi, lieudõn sǟl īd aleksandrianikad lāja, mis lekš Italiamālõ, paņ mēḑi sīe pǟlõ.
7. Aga tulbis päuvši mēg pūritizmõ lougõ ja saim perizõks Knidos kūožõ; ku tūļ mēḑi sīn iz las, mēg pūritizmõ Zalmon piddiz Krēta vaŗŗõl.
8. Ja perizõks sǟld piddiz sānd mēg tuļm īdõ paikõ, mis sāb nimtõt Knaššõd Sadamād, kust Lazaia jālgab um ležgõl.
9. Aga ku ni pǟgiņ aigõ voļ lǟnd, ja pūritimi juba ei kārtatõbõks, sīepierast ku ka past āiga juba voļ piddiz, āndiz Paulus nõvvõ,
10. Rõkandõs nänt pǟl: Mied, ma nǟb ku pūritimi tāb sādõ lǟlamõks ja sūrõks kajjõks, äb īd lāḑig ja lāja pierast, aga ka mäd jengõdõn.
11. Aga suodamied pēļi uskiz emiņ sapsmien ja lājamien äb ku sīen, mis Paulus rõkandiz.
12. Aga ku sadamā iz kõlb īedõbõks iļ tāla, siz voļ sūrim jag nõvs sǟld jara lǟdõ, kas äb võiks sādõ Foinik sāņi, mis um ikš sadamā Krēta pǟl vastõ lǟntõ ja lūodõ, ja sǟl iļ tāla īedõ.
13. Aga ku jedal tūļ lougõ pūgiz, mõtlist ne, ku ni um nänt tāmiz pierrõ, viedist ānkar ilzõ ja lekšt ležgõl piddiz Krētan.
14. Aga äb kuijen pierrõ sieda nūziz täm allõ sūr tōvaz, mis sāb nimtõt kiļgiz tūlkõks.
15. Ja ku lāja sai īņi tõmbdõt ja iz sȭita vastõ tūldõ lǟdõ, jetizõm mēg sieda ja saim kandtõt.
16. Aga sānd īd sār jūr, mis sāb nimtõt Klauda, ta sai vegizõks, mēg võižmõ set nei entš vēni käddõ sādõ.
17. Täm ilzõ võttõnd ne paņt kõrdõl ab-ažad, siddõs kieud immõr lāja; ja kartõs ku mēḑi äb aja Zirtõ sizzõl, ne lasist puŗŗõ mā ja lekštõ nei.
18. Aga ku mēg väggõ saim eitõltõt, siz ētist ne tuois pǟvan mūdõ lāḑigtõ iļ pardõ.
19. Ja kuolmandõmõn pǟvan mēg īž entš kädudõks ētizmõ ulzõ lāja ažad.
20. Aga ku set päuvõ ist ūot nǟdõb äb pǟva äb touvõtǟdõd, ja tōvaz mēḑi pīkstiz, kadiz perizõks ama lūotõks ēntšta ulzõ pästõ.
21. Ja ku ne voļt kōgiņ sīemõt vond, siz Paulus, astõn nänt vail, rõkandiz: Mied, vond tēg mīnda kūlõnd, äb lassõ ēntšta Krēta jūst jara ja voidõ ēntšta seļļist kajst ja ädast!
22. Ja ni ma āndab täddõn nõvvõ vōlda jõva mīel jūs, sīepierast ku ukkõ äb lǟ mēšti mitikš jeng, set ku lāja.
23. Sīepierast ku min jūs voļ tämīezõ ikš sīe Jumal engõl, kīen entšõm ma ūob ja kīen ma palkõb,
24. Rõkandõs: Paulus, ala kart, kēzar jeddõ sinnõn um sāmõst ja vaņtl, Jumal um andõn sinnõn amad nänt, kis sin īņi pūritõbõd.
25. Sīepierast mied, volgid jõva mīel jūs, ma uskub Jumalõn, ku ta nei līb, kui ta minnõn um kītõn.
26. Aga mēg sām īd sār pǟl ulzõ ajtõt.
27. Aga ku nēļatuoistõnõz īe voļ käds, ja mēg īe sidamõl saim eitõltõt pids Adriamīerda, siz lājamied arrist, ku ne tulbõd mingiz mā ležgõl.
28. Ja lēḑ ulzõ lassõnd ne līedist kakškimdõ sīlda, aga rāz jeddõpēḑin lǟnd ja tegiž lēḑõ eitõnd ne līedist vīžtuoistõn sīlda.
29. Ja kartõs ku äb sāt ajtõt viza puoi pǟl, ne ētist lāja tagand nēļa ānkart ulzõ, vodlõs laz pǟva suggõg.
30. Aga ku lājamied tāšt lāja pǟld māzõ urgõ ja lasist vēni māzõ mierrõ, piettõs, ku tābõd eḑist tutkamõst ānkard ulzõ eitõ;
31. Paulus kītiz suodamied pēļizõn ja suodamiedõn: Až ne äb īet lāja pǟl, siz tēg ät võit sādõ ulzõ pästõt.
32. Siz suodamied raḑlist vēni kīedõd kaţki ja lasist tǟnda sadam.
33. Aga jedmõl kui pǟvaval sugiz, pāliz Paulus amḑi, laz võtagõd tuoitõ, rõkandõs: Tämpõ um nēļatuoistõnõz pǟva, ku tēg vodlõt sīemõt, mittõ midagid entš jūr võttõs.
34. Sīepierast ma āndab täddõn nõvvõ võttõ tuoitõ, se līb täd entšõn jõvamõks; täddõn mitīdõn äb sada ka mittõ ibuks pǟ pǟld.
35. Sieda rõkandõn ja leibõ võttõn, tieniz ta Jumalt amadõn nǟds ja murdõn ta īrgiz sīedõ.
36. Aga amad sait jõva mīel jūr ja ne võtist tuoitõ.
37. Aga sīes lājas mēḑi voļ iļ ama kakš sada seiskimdõ kūž jengõ.
38. Aga tuoitõ võttõnd ne teit lāja kievamõks, tieravīļa mierrõ eitõs.
39. Aga ku pǟvaval sugiz, ne ist tundõt sieda mādõ, aga neist aigas ītõ mier lunkõ, kus ne tāšt, až võiks, lāja aigõ lassõ.
40. Ja ānkard jara raḑlõnd, nēḑi mierrõ jettõs, neiīž vāldiņ tiend saps paggõld ja eḑiz puŗŗõ ilzõ vieddõnd tūlõ, ne ajist aigõ.
41. Aga ajtõt mēg lasizmõ lāja īd kāla pǟl, ja eḑḑi tutkam ei äblikkõs vizzõ, aga taggi tutkam lekš sūrst joudst kaţki.
42. Aga suodamied tuļt mõtkõd pǟl, vaņgnikidi māzõ tapam, algõ mitikš sāgõ, ulzõ voigõn, jara urgõm.
43. Aga suodamied pēļi, tāds Paulusõ ulzõ pästõ, voļ nänt nõvvõn vastõ ja käskiz näntõn, kis võišt voigõ, ežmistõn sizzõl īekõm ja mā jūr sām,
44. Ja nänt muntõn kas dēļõd pǟl või mingiz lāja kabal pǟl; ja nei sugiz, ku amad sait ulzõ pästõt aigõ.
28. Pǟkabal.
 Melite sār pǟl.
Paulus sāb Rōmõ ja tieutõb sǟl evangeliumõ.
1. Ja ku ne voļt ulzõ pästõt, siz ne sait tieutõ, ku sār sāb nimtõt Melite.
2. Ja umbkēļist nägţist mäddõn sūrdõ vastõvõtamist: tūlda tiend ne võtist vastõ mēḑi amḑi vīmõ pierast, mis voļ irgõn saddõ, ja kīlma pierast.
3. Aga ku Paulus pǟgiņ rāgidi, kubbõ rībõn, tul pǟl paņ, ropiz kīebõst ūška ulzõ ja akiz tämmõn käd jūr vizzõ.
4. Aga ku umbkēļist neist sieda boŗŗõ täm käd jūr tänkõm, ne rõkandist entš vail: Sīe rištingõn um uņtapajõn volmõst, kīen, mierst ulzõ pästõt, õigõm äb ānda jellõ īedõ.
5. Aga ta, boŗŗõ jara repţõn tullõ, iz tund mittõ mingist viggõ.
6. Aga ne vodlist, ku ta piḑim ilzõ pāistam või äkist kūolõn māzõ sadam; ja ku ne kōgiņ voļt vodlõnd ja neist, ku mittõ mingist viggõ tämmõn iz sug, ne tuļt munt mõtkõd pǟl ja rõkandist, ku ta voļļi jumal.
7. Aga sīe kūož immõrkouţs voļt sār iļimõn, nimtõt Publius, muoizõd; se võtiz mēḑi vastõ ja pidiz mēḑi kuolm päuvõ väggõ jõvist.
8. Aga sugiz, ku Publius iza magiz mās ruja palabtebkõks ja leblēmizõks; sīe jūr lekš Paulus sizzõl ja Jumalt pallõn ta paņ kädud täm pǟl ja tei täm tierrõks.
9. Ku se voļ suggõn, tuļt ka munt täm jūr, kīendõn sīe sār pǟl voļ mingi ruja, ja ne sait tierrõks.
10. Ne ouvõstist ka mēḑi sūr ouvkõks, ja ku mēg jara lekšmõ, ne āndist mis mäddõn voļ vajag.
11. Aga kuolm kū pierrõ lekšmõ mēg jara īd aleksandrianikad lājaks, kis iļ tāla voļ sīe sār al vond ja kīen tēḑ voļt Dioskurõd.
12. Ja Zirakuzõ sānd mēg eim sīn kuolm päuvõ.
13. Sǟld jara lǟnd mēg tuļm Regionõ; ja ku īd pǟva pierrõ jedal tūļ nūziz, siz mēg saim tuois pǟvan Puteolizõ.
14. Sǟl mēg līedizmõ veļidi, kis pālist nänt jūr īedõ seis päuvõ; ja nei mēg saim Rōmõ.
15. Veļid iļ mäd kūlõnd, lekšt sǟld ulzõ mäddõn vastõ Appium Forum ja Tres Tabernae sāņi; nēḑi nǟds tieniz Paulus Jumalt ja sai julgõmt.
16. Aga ku mēg tuļm Rōmõ, sai Paulus lubbõ īškiz īedõ īd suodamiekõks, kis tǟnda vaŗtiz.
17. Aga pierrõ kuolmõ päuvõ sugiz, ku ta kutsiz kubbõ nēḑi, kis voļt jūdõd iļimõd; aga ku ne tuļt kubbõ, ta rõkandiz nänt pǟl: Mied, veļid, algõ ma volgõ mittõ midagid tiend, äb vastõ rovvõ, äb vastõ izad irdõkši, ūob ma Jeruzalemst kui vaņgnika andtõt rōmlist käddõ.
18. Ne, lebbõ kūldõnd, tāšt mīnda vāldiņ lassõ, sīepierast ku minnõn mittõ mingist kūolõm sīdõ iz ūo.
19. Aga ku jūdõd vastõ rõkandist, ma voļ pīkstõt kēzar tagan kizzõ, äb nei, neme minnõn volks midagid, missõks entš rovvõ sītlõ.
20. Sīe aža pierast ūob ma ni tēḑi kutsõn, laz ma tēḑi nǟgõ ja tädkõks rõkandõg; sīepierast ku Izrael lūotõks pierast ma ūob sidtõt nänt skēḑõdõks.
21. Aga ne rõkandist täm pǟl: Mēg äb ūom, äb kerrõ iļ sin sānd Jūdeamāld, äb ka mingi veļist, kis tǟn āt tund, ūo midagid äbjõvvõ iļ sin tieutõn või rõkandõn.
22. Aga mēg tām sin kädst kūldõ sādõ, mis sa mõtlõd; sīepierast ku iļ sīe vȭrõ usk mäddõn um tieutõb, ku tämmõn sāb amši vastõ rõkandtõt.
 p. 24, 14;
23. Aga tämmõn īd pǟva andõnd, tuļt pǟgiņ täm kuodai; näntõn ta nīžiz ja tapartiz irgõs ūoņdžõl ȭdõgt sāņi iļ Jumal vald, näntõn ilzõ nägţõs uskõm Jēzus pǟl, nei Mōzus kui ka profetõd pierrõ.
24. Ja īd uskist sīen, mis ta rõkandiz, aga tuoist ist uskõt.
25. Aga äb volds īds mīels īdtuoizõks, lekšt ne jara, ku Paulus sīe īd sõna voļ kītõn, ku Piva Vaim um leb profet Ezaia jõvist rõkandõn mäd izad pǟl,
26. Kītõs: »Li sīe rov jūr ja rõkand: Kūlõm tēg kūlõt ja ät sāt aru ja nēmiz tēg nǟt ja ät tundõt.
27. Sīepierast ku sīe rov sidam um tūimaks sānd, ja ne kūoradõks lǟlamstiz kūlõbõd ja tukkõbõd entš sīlmadõks, nei ku ne äb sīlmadõks nǟt, äb kūoradõks kūlõt äb sidamõks aru sāt ja äb kīerõt ēntšta tāgiž, laz ma nēḑi tierrõks tiegõ.»
28. Siz volgõ täddõn tieutõbõks, ku Jumal pästami um kaimdõt pagandõn ja ne sieda kūlõbõd.
29. Ja ku ta sieda voļ rõkandõn, lekšt jūdõd jara, entš vail pǟgiņ sõnḑi vaidlõs.
30. Aga ta ei tīera kakš āigastõ entš īškizõ jeltõbkūožõ ja võtiz vastõ amḑi, kis täm jūr tuļt,
31. Tieutõs iļ Jumal vald ja opatõs iļ Izand Jēzus Kristus ama julgõmõks, ilm kīeldtõkst.
PAULUS KĒRA RŌMNIKADÕN.
1. Pǟkabal.
 Paulus tēriņtõb rōmnikidi.
Evangelium joud.
Set leb usk võib sādõ touvõd valdõ.
Amad pagand āt Jumal jeds patlist.
1. Paulus, Kristus Jēzus pālkali, kutstõt apostõlõks, ulzõ kuoŗdõt tieutõm Jumal evangeliumõ,
 Apt. 9, 15; 13, 2;
2. Mis ta um jeddõpēḑin tõitõn leb entš profetõd pivis kēris,
3. Iļ entš Pūoga, kis um tund Dāvid sīemtõst leja pierrõ;
 2 Zam. 7, 12;
4. Vaim pierrõ, kis pivatõb, kuņtš ta um ilznūzõn kūolil nist, võimizõs ilzõ nägţõt Juma-Pūoga, iļ Jēzus Kristus, mäd Izand,
5. Leb kīen mēg ūom sānd alastõmt ja apostõl amatõ, vōlda kūldzistõn usks täm nim pierast amad pagand vail,
 Apt. 26, 16—18; p. 15, 18;
6. Kīend siegast ka tēg ūot kutstõt leb Jēzus Kristus.
7. Näntõn amadõn, kis Rōms āt Jumalõst ārmastõt, nänt kutstõt pivadõn: Alastõm volgõ täddõn ja arm Jumalõst, mäd Izast, ja Izandõst Jēzusõst Kristusõst.
 1 Kor. 1, 2; 2 Kor. 1, 1;
8. Ama jeds ma tienub leb Jēzus Kristus entš Jumalt iļ täd amad, sīepierast ku täd usk sāb kītõt amas māīlmas.
9. Sīepierast ku Jumal, kīen ma entš vaims palkõb täm Pūoga evangeliumõ tieutõs, um min taparnika, ku ma tēḑi ītõluggõ um mīels piddõn,
 Fil. 1, 8;
10. Īdstīd pallõs pallõs, kas äb võiks ikškõrd vōlda, ku ma leb Jumal tāmiz täd jūr tulks.
11. Sīepierast ku ma tāks tēḑi nǟdõ, laz ma võiks täddõn mingiz vaimliz and jaggõ täd višiņtimizõks.
12. Aga se um, ku ma tädkõks kubs sāks lūotantõt leb täd ja min usk, īdtuoiz vail.
13. Aga ma äb tā, algõ tēg ät tīedagõd, veļid, ku ma ūob saggõld nõvs piddõn täd jūr tūlda, laz ma sāgõ ka tēšti mingiz vīļakaz, neiīž kui tuoist pagand vail, ja ūob sānd vībtõt siedaig sāņi.
14. Ma ūob vȭlganika grīekõdõn ja umbkēļistõn, kovaldõn ja lōļõdõn.
15. Neiīž ma ūob entš pūolst vaļmõz ka täddõn Rōms evangeliumõ tieutõ;
16. Sīepierast ma äb uig iļ evangelium, ku ta um Jumal joud pästamizõks jegaīdõn kis uskub, jūdõn ežmõks ja grīekõn.
 Lr. 119, 40;
17. Sīepierast ku Jumal õigõm nägţõb ēntšta täms, uskõst uskõ, kui um kēratõt.
»Aga õigi jelab leb usk.»
 p. 3, 21. 22;
18. Sīepierast ku Jumal kõza nägţõb ēntšta touvõst iļ ama rov äbusk ja äbõigõm, kis õigõm pidabõd vizas äbõigõms,
19. Leb sīe ku näntõn um sieldi, mis Jumalõst um tieutõb, sīepierast ku Jumal um sieda seļtõn.
20. Sīepierast ku täm äbnǟdõb volmi um māīlma lūomizõst, nänt tīed jūs, tǟdõl pandõb ja nǟdõb, neiīž täm igani joud ja jumali volmi; nei ku ne äb võit ēntšta vabantõ.
 Lr. 19, 2;
21. Leb sīe ku ne Jumalt tundõs äb ūot tǟnda kui Jumalt ouvõstõnd äb tiennõnd, aga āt entš mīels kȭŗkaks sānd, ja nänt äbmuoistli sidam um pimdõks lǟnd.
22. Ēntšta kovalõks piddõs ne āt lōļõdõks sānd
23. Ja āt äbkaddijiz Jumal ouvõm ītizõks tiend kaddijiz rišting ja līndõd ja nēļajaļgist ja roppijid bīldaks.
24. Sīepierast Jumal um nēḑi andõn nänt sidamd imud ala, entš lejḑi rumalizõs rumalõks tiem entš vail.
25. Kis Jumal tuod āt immõrkīerõnd pietuksõ ja āt lūodõtõ emiņ ouvõstõnd ja sīen emiņ palkõnd kui Lūojizõn, kis um kītõb iganõs.
Amen.
26. Sīpierast um Jumal nēḑi andõn rumald imud sizzõl, ku nänt naistpūoļist āt immõrkīerõnd ilaliz tiemiz vastõ ilalizõ.
27. Neiīž ka miedpūoļist, jettõnd ilaliz tiemiz naistpūoļizõks, palabõd imus īdtuoiz vastõ, miedpūoļi miedpūoļizõks äbitīedõ ajjõs, ja āt entš jeksimiz pālka, kui um volmõst, īžentš jūs käddõ sānd.
28. Ja nei, kui ne äb ūot mikšmõks pand Jumalt tǟdõl pānda, um Jumal nēḑi andõn äbkȭlbatõb mīel sizzõl, sieda tiedõ, mis äb sǟd.
29. Ne āt tǟdõd ammõ äbõigõmt, puortimist, äbtäutõbt, tiggõ, tǟdõd kaddõ, tapamist, kīvõ, äbjõvvõ kommõ, pietukst;
30. Āt kīelkāndajid, kādkēļist, entšvāldalist, sūrsidamlist, sūrslijid, tig nõvtijid, kis vanbiži äb kūlõt;
31. Äbmuoistlist, liepimiz mūrdajid, ilm ārmastõkst, äbalastlist.
32. Ne tundõbõd Jumal õigõmt, ku kis nei tiebõd, āt kūolõm vertlist, ja äb tiet īd sieda, aga āt ka näntkõks īds mīels, kis nei tiebõd.
2. Pǟkabal.
 Nei jūdõd kui pagand āt Jumal jeds patlist.
1. Leb sīe sa, rišting, äd ūo vabantõt, laz kis kuodõ kāndag; sīpierast ku missõs sa iļ tuoiz kuodõ kāndad, sa īžēntšta kuodštõd, sīepierast ku sa, kis kuodõ kāndad, tied sieda ēntšta.
 Mat. 7, 2;
2. Aga mēg tīedam, ku Jumal suņd um tuodpierast iļ nänt, kis sieda tiebõd.
3. Aga kas sa, rišting, kuodõ kandõs iļ nänt, kis sieda tiebõd, īž sieda tieds arrõd, ku sa päzud Jumal suņdst?
4. Kas sa pūolgõd täm jõvvitõ ja andõkst ja pitkamīel rikust, äb pands tǟdõl, ku Jumal jõvvit vīb sīnda mīel parantimiz jūr.
5. Aga leb entš tīepõn ja mīel äbparantijiz sidam sa peļud īžentšõn vīļaks kõzzõ, kõza ja Jumal õigiz kuodkāndamiz nägţimiz pǟva pierast,
6. Kis jegaīdõn maksab täm tīed pierrõ:
 Mat. 16, 27; 2 Kor. 5, 10;
7. Näntõn, kis ītõluggõ jõvši tīeši ouvõ ja kītõkst ja äbkaddimist votšõbõd, iganiz jelamizõks;
8. Aga näntõn, kis āt rīḑlijid ja äb kūlõt tuota, aga kūlõbõd äbõigõmt, kõzaks ja tigmīelkõks.
9. Äda ja irm jegaīd rišting jengõn, kis äbjõvvõ tieb, jūdõn ežmõks ja grīekõn;
10. Aga ouv ja kītõks ja arm jegaīdõn, kis jõvvõ tieb, jūdõn ežmõks ja grīekõn.
11. Sīepierast ku Jumal äb pan tǟdõl näggõ.
12. Sīepierast, mits ilm pandõkst opatõkst āt pattõ tiend, ne lǟbõd ka ukkõ ilm pandõkst opatõkst, ja mits pandõkst opatõks al āt pattõ tiend, iļ nänt sāb pandõkst opatõks pierrõ kuod kandtõt.
13. Sīepierast ku äb ne ūot Jumal jeds õigist, kis pandõkst opatõkst kūldõbõd, aga ne, kis pandõkst opatõks pierrõ tiebõd, sābõd õigizõks kītõt.
14. Sīepierast, až pagand, kīendõn pandõkst opatõkst äb ūo, ila pūolst tiebõd pandõkst opatõks pierrõ, siz ne, kīendõn pandõkst opatõkst äb ūo, āt īžentšõn pandõkst opatõksõks.
15. Ne nägţõbõd, ku pandõkst opatõks tīe um kēratõt nänt sidamiž, ku nänt entštundimi īņi tapartõb ja mõtkõd entš vail īdtūoista sītlõbõd või vabantõbõd,
16. Sīe pǟvan, ku Jumal iļ rov salaažad kuodõ kāndab leb Kristus Jēzus, min evangelium pierrõ.
17. Aga vaņtl, sa nimtõd ēntšta jūdõks ja lūotõd pandõkst opatõks pǟl ja sūrslõd Jumal pǟl
18. Ja tūndõd täm tāmist ja pandõkst opatõksõs opatõt sa tīedad jaggõ jõvvõ äbjõvast.
19. Ja sa īžentšõs mõtlõd volm sougdistõn riek nägţiji, nänt sieldõm, kis āt pimdõms,
20. Äbmuoistlistõn kazatiji, lapslistõn opatiji, kīen um pandõkst opatõksõs tīedami ja tuož neme bīlda jeds.
21. Siz ni mūḑi opatõs sa īžēntšta äd opat; jutlõs, ku äb ūo salandõmõst, sa salandõd;
 Lr. 50, 16—21;
22. Kītõs, ku äb ūo rikkõmõst abjelamist, sa rikud abjelamist; lȭigajumal nīgrõmõks piddõs sa ūod tempõld rēviji.
23. Sa, kis sūrslõd pandõkst opatõksõks, võtad Jumal ouvõ leb pandõkst opatõks iļastamiz.
24. Sīepierast sāb täd pierast laitõt Jumal nim pagand vail, kui um kēratõt.
 Bz. 52, 5;
25. Immõriedimi um kil tārpali, až sa pandõkst opatõks pierrõ tied, aga až sa ūod pandõkst opatõks iļastaji, um sin immõriedimi sānd immõriedtõb nāgõks.
26. Až ni immõriedtõb nāgõ pidab pandõkst opatõks käskõ, kas siz nänt immõriedtõb nāgõ äb sā lugdõt immõriedimizõks?
27. Ja immõriedtõb nāgõ, kis seļļi um ila pūolst ja täutõb pandõkst opatõkst, kāndab kuodõ iļ sin, kis sa kēra ja immõriedimiz jūs ūod pandõkst opatõks iļastaji.
28. Sīepierast ku äb se ūo jūd, kis uldõpēḑind seļļi um, äb ka immõriedimi ūo ullõpēḑin lejas.
29. Aga se um jūd, kis seļļi sizalpēḑin um, ja se um sidam immõriedimi, mis um vaims, äb kēra pierrõ; sīen um kītõks äb rovšti aga Jumalõst.
 5 Moz. 30, 6;
3. Pǟkabal.
 Amad rovz āt patlist ja sābõd õigistõt leb usk.
1. Mis siz jūdõn um emiņ, või mingi jõvam um immõriedimizõn?
2. Amţiz väggõ jennõ!
Ama ežmõks, ku näntõn um andtõt Jumal sõna.
 p. 9, 4; 5 Moz. 4, 7. 8;
3. Mis sīepierast, ku mūḑi äb ūo uskõn, kas nänt äbusk tieb Jumal usk tijaks?
4. Äb īţõ!
Aga laz volgõ nei, ku Jumal um tuožži, aga jegaikš rišting pietaji, kui um kēratõt: »Laz sa õigi volg entš sõnadõks ja vīndag, ku sa sād kuodštõt.»
5. Aga až ni mäd äbõigõm ilzõ nägţõb Jumal õigõmt, mis laz kītõgõm?
Kas Jumal, kis kõzzõ kāimõb, äb ūo äbõigi?
Sieda ma rõkandõb kui rišting.
6. Äb īţõ!
Kui laz Jumal muitiz kāndag kuodõ iļ māīlma?
7. Aga až Jumal tuož leb min pietuks lǟb sūrimõks täm ouv pierast, mikš siz ma vel kui patli sāb kuodštõt?
8. Ja äb nei, kui mēg sām laitõt ja kui mūḑi rõkandõb, ku mēg kītijid: Tiem äbjõvvõ, laz tulg jõva!
Näntõn suņd um õigõm pierrõ.
9. Mis ni?
Kas mēg ūom parimõd?
Äb īţõ! sīepierast ku mēg ūom juba jedmõl ilzõ nägţõnd, ku jūdõd kui ka grīekõd, amad āt patud al;
10. Nei kui um kēratõt: »Mit ikšāinagi äb ūo õigi;
11. Äb ūo, kis mūoštab, äb ūo, kis Jumalt votšub.
12. Amad āt kilgõ astõnd, ne āt īdskubs sānd äbkȭlbatõbõks;
äb ūo, kis jõvvõ tieks, äb ūo mitītõ.
13. Nänt kurk um vāldiņ ōda; entš kīeldkõks ne tiebõd pietukst; nänt ūld al um ūškad vija.
14. Nänt sū um täuž vandõkst ja kibḑimt.
15. Nänt jālgad āt kierdõd vier valamiz jūs.
16. Nänt riekud pǟl um kaj ja vāja,
17. Ja ne äbtundõt arm riekkõ.
18. Nänt sīlmad jeds äb ūo Jumal kartõkst.»
19. Aga mēg tīedam, ku ammõ, mis pandõkst opatõks rõkandõb, se rõkandõb nänt pǟl, kis āt pandõkst opatõks al, laz jegaikš sū sāgõ vizzõ teptõt ja ama māīlma sīli volgõ Jumal jeds.
 p. 2, 12;
20. Sīepierast äb sā õigistõt täm jeds mitikš leja leb pandõkst opatõks tīed, aga leb pandõkst opatõks tulab patud tundimi.
 Lr. 143, 2;
Gal. 2, 16; p. 7, 7
21. Aga ni um Jumal õigõm sieldõks sānd ilm pandõkst opatõkst, iļ mis pandõkst opatõks ja profetõd tapartõbõd,
22. Jumal õigõm, mis um leb usk Jēzus Kristus pǟl amadõn, kis uskõbõd; sīepierast ku äb ūo vajtõ.
23. Leb sīe, ku amad āt pattõ tiend ja āt ilm Jumal ouvõ,
24. Ne sābõd õigistõt ilm peļdõkst täm alastõmst leb pästamiz, mis um Kristusõs Jēzusõs,
 p. 5, 1;
25. Kīentõ Jumal um jeddõ pand kui lieppimiz oppõr, leb usk täm vier pǟl, entš õigõm ilznägţimizõks, andõksõks andõs jedmõl tiedõt patud,
 3 Moz. 16, 12—15;
26. Jumal andõks pūolst, täm õigõm jeddõ panmiz pierast paldiņis āigal, sīepierast ku ta īž um õigi ja tieb õigizõks, kis um Jēzus uskõst.
27. Kus ni um sūrslimi?
Um ulzõ klõkštõt.
Leb mingiz pandõkst opatõks?
Kas leb tīed?
Äb īţõ! aga leb usk pandõkst opatõks.
28. Sīepierast mēg arrõm, ku rišting sāb õigistõt leb usk ilm pandõkst opatõks tīeḑi.
 p. 1, 17; 3, 20; 4, 5; 8, 3. 4;
Gal. 2, 16;
29. Kas Jumal um jūdõd pierast īd ja pagand pierast äb?
Äb, ka pagand pierast.
30. Sīepierast um ikš Jumal, kis õigistõb immõriedimiz uskõst ja immõriedtõb nāgõ leb usk.
31. Kas mēg ni leb usk tiem pandõkst opatõks tijaks?
Sieda äb, aga mēg višiņtõm pandõkst opatõkst.
 21; p. 4, 3; 8, 4;
4. Pǟkabal.
 Abraam usk pierrõ sāb seļtõt, mis um õigõm leb usk.
1. Mis laz ni kītõgõm, ku mäd iza Abraam um lieudõn leja pūolst?
2. Sīepierast, až Abraam um õigistõt tīed pūolst, tämmõn um kītõks, aga äb Jumal jūs.
3. Sīepierast, mis kītõb kēra?
»Aga Abraam uskiz Jumal pǟl, ja se um tämmõn õigõmõks ardõt.»
 1 Moz. 15, 6;
4. Leb sīe ku tīetējizõn äb sā pālka ardõt alastõm pierrõ, aga vȭlga pierrõ.
5. Sīepierast sīen, kis äb ūo tīetēji, aga uskub sīe pǟl, kis äbusklist õigistõb, sāb täm usk õigõmõks ardõt.
6. Kui ka Dāvid kītõb, ku pivali voļļi se rišting, kīen Jumal õigõmt arriji ilm tīeḑi:
7. »Pivalist āt, kīen iļastamist āt andõksõks andtõt ja patud vizzõ kattõt.
8. Pivali um se mīez, kīen pattõ Izand äb arrõ.»
9. Se pivalim ni, kas ta um immõriedimizõn või ka immõriedtõb nāgõn?
Sīepierast ku mēg kītõm, ku Abraamõn um täm usk õigõmõks ardõt.
10. Kui se siz um ardõt?
Kas volds tämmõn immõriedimizõs või immõriedtõb nāgõs?
Äb immõriedimizõs aga immõriedtõb nāgõs.
11. Ja ta sai immõriedimiz tǟd kui õigõm vizantõks usk pierast, volds immõriedtõb nāgõs, laz ta sāg izaks amad usklistõn immõriedtõb nāgõs, laz se sāg ardõt näntõn õigõmõks;
12. Ja immõriedimiz izaks näntõn, kis äb ūot set īd ku immõriedtõt, aga kǟbõd ka sīe usk tiedis, mingi voļ mäd izan Abraamõn immõriedtõb nāgõs.
13. Sīepierast tõitõks, ku ta līji māīlma pierriji, äb ūo Abraamõn või täm sīemtõn andtõt leb pandõkst opatõks, aga leb usk õigõm.
14. Sīepierast ku, až ne āt pierrijid, kis āt pandõkst opatõksõst, siz usk äb tǟnt mittõ midagist ja tõitõks um sānd tijaks.
15. Sīepierast ku pandõkst opatõks tieb kõzzõ, aga kus äb ūo pandõkst opatõkst, sǟl äb ūo ka iļastamist.
16. Sīepierast leb usk, laz tõitõks volgõ pīldzi, alastõm pierrõ, ama sīemtõn, äb īd näntõn, kis āt pandõkst opatõksõst, aga ka näntõn, kis āt Abraam uskõst, kis um mäd amad iza —
17. Kui um kēratõt: »Ma ūob pand sīnda mitmõd rovvõd izaks» — sīe Jumal jeds, kīen pǟl ta um uskõn, kis kūoliņi tieb jellõ ja kis kutsub mis äb ūo, neme ta volks.
18. Ja Abraam um uskõn leb lūotõks lūotõks pǟl, laz ta sāg izaks mitmõd rovdõn, kui um kītõt: »Seļļi līb sin sīemt.»
19. Ja ta iz īe uskõs nõddõrõks, iz ta pan tǟdõl entš lejjõ, mis voļ kūolõm ležgõl, sīepierast ku ta voļ pigataga sada āigast vannit, äb ka Zāra kūolõm ležgõl voldziz jemakuoddõ.
20. Aga iļ Jumal tõitõks ta iz kādl leb äbusk, aga sai vegizõks usks, andõs ouvõ Jumalõn,
21. Ka täudlist uskõs, ku mis Jumal um tõitõn, ta um veggi ka tiedõ.
22. Sīepierast um se ka tämmõn õigõmõks ardõt.
23. Aga se äb ūo täm pierast īd kēratõt, ku se um tämmõn jūrõ ardõt,
24. Aga ka mäd pierast, kīendõn se sāb jūrõ ardõt, ku mēg uskõm sīe pǟl, kis um kūolinist virgtõn mäd Izandt Jēzusõ,
25. Kis um jara andtõt mäd iļastamiz pierast ja um virgtõt mäd õigizõks sāmiz pierast.
5. Pǟkabal.
 Mingist vīļakazzõ usk õigõm āndab.
Leb Adam um pat ja kūolõm, leb Kristus õigõm ja jelami.
1. Ku mēg ni siz ūom õigistõt leb usk, um mäddõn arm Jumal jūs leb mäd Izand Jēzus Kristus,
 p. 3, 24. 28; 4, 24;
2. Leb kīen mäddõn ka um, leb usk, sizzõl sāmi sīezõ entšõ alastõmõ, mingizõs mēg pīlõm ja sūrslõm Jumal ouv lūotõks pǟl.
3. Aga äb sīe pǟl īd, mēg sūrslõm ka entš ädad pǟl, tieudõs, ku äda tūob kāndatõmt,
4. Aga kāndatõm vizzõ mīeldõ ja viza mēļ lūotõkst,
5. Aga lūotõks äb tie äbist, sīepierast ku Jumal ārmastõks um ulzõ valtõt mäd sidamiž leb Piva Vaim, mis mäddõn um andtõt.
6. Sīepierast ku Kristus um, ku mēg vel voļm nõddõrd, entš āigal kūolõn äbusklist pierast.
7. Mingiz õigiz jedst mitikš kil äb kūol; jõva jedst kil võib vōlda mingi volks vaļmõz kūolõ.
8. Aga Jumal um nägţõn entš ārmastõkst mäd vastõ, ku Kristus um kūolõn mäd jedst, ku mēg vel voļm patlist.
9. Leb täm vier õigistõt, mēg ni vel pǟgiņ emiņ sām leb täm pästõt kõzast.
10. Sīepierast ku, až mēg kui vastukstnikad ūom jara lieppõnd Jumalõks leb täm Pūoga kūolõm, siz leb täm jelamiz, ku mēg jara lieppõnd ūom, mēg vel emiņ līm pästõt.
11. Aga äb se īd, sīepierast ku mēg ka sūrslõm Jumal pǟl leb mäd Izand Jēzus Kristus, leb kīen mēg ni ūom sānd jara lieppimiz.
12. Leb sīe ku, kui leb īd rišting um tund pat māilmõ ja leb pat kūolõm, neiīž ka kūolõm um laigald lǟnd amad rovz vail, sīepierast ku amad āt pattõ tiend.
13. Sīepierast ku pat voļ māīlmas jedmõl pandõkst opatõkst, aga ku pandõkst opatõkst äb ūo, pat äb sā ardõt.
14. Aga irgõs Ādamõks, Mōzus sāņi um kūolõm vaļikšõn ka iļ nänt, kis ist ūot tiend seļļist pattõ neme Ādam iļastami, mis um nägţõks bīlda tulbizõn.
15. Aga kui pattõks um, nei äb ūo alastimizõks, sīepierast ku až leb īd tiedõt pat pǟgiņd āt kūolõnd, siz um pǟgiņ emiņ Jumal alastõm ja sīe īd rišting Jēzus Kristus alastõm and pǟgiņdõn iļiliņ tund.
16. Ja kui sīe īd pattõks um, nei ta äb ūo andõks, sīepierast ku kuod kāndami jara kuodštimiz pǟl um leb īd pat, aga alastõm um õigistimizõks pǟgiņd patud pierast.
17. Sīepierast ku, kui leb īdst tiedõt pat kūolõm um vāļikšõn leb īd, pǟgiņ emiņ piḑim ne, kis sābõd iļiliņ alastõmt ja õigõm andõ, vāļikšõm jelamizõs leb sīe īd, Jēzus Kristus.
18. Siz ni, kui leb īdst tiedõt pat um tund jara kuodštimi iļ amad rovz, nei ka leb īd õigõm tulab jelamiz õigistimi iļ amad rovz.
19. Sīepierast ku, kui leb īd rišting äbkūldzit pǟgiņd āt sānd patlistõks, neiīž ka leb sīe īd kūldzit sābõd pǟgiņd õigistõt.
20. Aga jūrõ tund um pandõkst opatõks, laz patud tiemi lǟgõ sūrimõks; aga kus patud tiemi um sūrimõks lǟnd, sǟl um alastõmt pǟgiņ emiņ vond,
 p. 4, 15; 7, 8;
21. Laz, kui pat um vāļikšõn leb kūolõm, nei ka vāļikšõg alastõm leb õigõm iganiz jelamizõks leb Jēzus Kristus, mäd Izand.
6. Pǟkabal.
 Pat sizal äb tuoḑ jellõ.
Usk õigõmst tulab õigi jelamiz parantimi.
1. Mis laz ni kītõgõm?
Kas mäddõn um īemõst pat sizzõl, laz alastõm lǟgõ sūrimõks?
2. Äb īţõ!
Kui mēg, kis pattõn ūom kūolõnd, vel täm sizal jelaksõm?
3. Kas tēg ät tīedat, ku mits mēšti um rištõt Jēzus Kristus pǟl, ne āt rištõt täm kūolõm pǟl?
 Gal. 3, 27;
4. Siz ni mēg ūom, leb rištimiz, täm īņi jara mattõt kūolõmõ, laz, neiku Kristus um virgtõt kūolinist leb Iza ouvõm, nei ka mēg kǟgõm ūds jelamizõs.
5. Sīepierast, až mēg ūom pistatõt tämkõks ītizõ kūolõmõ, siz mēg līm ka ilznūzimizõs,
6. Sieda tieudõs, ku mäd muini rišting um īņi rištõ rabdõt, laz pat leja lǟgõ tijaks, algõ mēg pattõn emiņ palkõgõm.
7. Sīepierast ku, kis jara kūolõn um, um õigistõt patst.
8. Aga až mēg Kristusõks īņi ūom kūolõnd, mēg uskõm, ku mēg täm īņi ka jelam,
9. Tieudõs ku Kristus, kūolinist virgtõt, emiņ äb kūol; kūolõm äb vāļikš emiņ iļ täm.
10. Sīepierast, mis ta kūoliz, sieda ta kūoliz pattõn, ikškõrd; aga mis ta jelab, sieda ta jelab Jumalõn.
11. Nei arrigid ka tēg, ku tēg kil pattõn ūot kūolõnd, aga jelat Jumalõn leb Kristus Jēzus.
12. Siz ni algõ vāļikšõg pat iļ täd kūolijiz leja, ku ūot kūldzist täm imudõn;
13. Algid ka āndagid entš nipstad pattõn äbõigõm tīe ažadõks; aga āndagid ēntšta Jumal ala kui seļļist, kis kūoliņist āt jelzizõks sānd, ja entš nipstad Jumalõn õigõm tīe ažadõks.
14. Sīepierast ku pat äb vāļikš iļ täd, sīepierast ku tēg ät ūot pandõkst opatõks al, aga alastõm al.
15. Mis ni?
Kas mäddõn um pattõ tiemõst sīepierast, ku mēg äb ūom pandõkst opatõks al, aga alastõm al?
Äb īţõ!
16. Kas tēg ät tīedat, ku kīen tēg ēntšta āndat pālkalizõks kūldzitõs, sīe pālkalist tēg ūot; kas pattõn kūolõm pierast või kūldzitõn õigõm pierast?
17. Aga tienandõks Jumalõn, ku tēg, kis voļt pat pālkalist, ūot sānd sidamõst kūldzistõks sīe opatõks nägţõks bīldan, missõ tēg ūot ēntšta andõnd,
18. Ja vāldiņ sānd patst, ūot õigõm pālkalistõks īend.
19. Ma rõkandõb rišting vīţi täd nõddõr leja pierast; sīest neiīž kui tēg voļt andõnd entš nipstad palkõm äbpūdizõn ja äbõigõmõn äbõigõm pierast, neiīž āndagid ni entš nipstad palkõm õigõmõn pivalit pierast.
20. Sīepierast, ku tēg voļt pat pālkalist, tēg voļt õigõmst vāldiņ.
21. Mingi vīļakaz siz voļ täddõn?
Iļ sīe ni täddõn um äbi, sīepierast ku sīe tutkam um kūolõm.
22. Aga ni, ku tēg ūot patst vāldiņ ja palkõt Jumalõn, um täddõn entš vīļakaz pivaliz sāmiz pǟl, ja täm tutkam um igani jelami.
23. Sīepierast ku kūolõm um pat pālka; aga Jumal alastõm and um igani jelami Kristus Jēzus, mäd Izand sizal.
7. Pǟkabal.
 Mēg ūom vāldiņ pandõkst opatõksõst.
Mis pandõkst opatõks tieb.
Mingi võikslimi sugub rišting sidams leb pandõkst opatõks.
1. Kas tēg ät tīedat, veļid — ma rõkandõb nänt pǟl, kis pandõkst opatõkst tundõbõd — ku pandõkst opatõks um izand iļ rišting ama āiga kuņtš ta jelab?
2. Nei nai, kis um mielõ lǟnd, um leb pandõkst opatõks mie jūr sidtõt, kuņtš se jelab; aga až mīez um kūolõn, siz ta um vāldiņ sānd mie pandõkst opatõksõst.
3. Kas ni äb sug abjelamiz rikkimi, až ta āndab ēntšta, kuņtš mīez jelab, mū mien?
Aga až mīez um kūolõn, ta um pandõkst opatõksõst vāldiņ, nei ku ta, lǟds mū mie jūr, äb ūo abjelamiz rikkiji.
4. Nei, min veļid, ūot ka tēg jara kūoltõt pandõkst opatõksõn leb Kristus leja, laz tēg ēntšta āndagid mūn, sīen, kis kūolinist um, virgtõt, laz kāndagõm vīļakazzõ Jumalõn.
5. Sīepierast, ku mēg voļm lejas, voļt leb pandõkst opatõks mäd nipstis patud imud veggist kāndam vīļakazzõ kūolõmõn.
6. Aga ni mēg ūom pandõkst opatõksõst vāldiņ, kūolõnd sīen, missõs mēg saim vizas pidtõt, laz nei mēg palkõgõm, ūdõks sānd, vaims ja äb kēratǟd muinis mīels.
7. Mis siz laz kītõgõm?
Kas pandõkst opatõks um pat?
Äb īţõ! aga pattõ ma iz sā tundõm, až äb leb pandõkst opatõks, sīepierast ku ma iz tīeda imust, až pandõkst opatõks äb kītõks: »Ala imust.»
8. Aga pat, lieudõn mādõ leb pandõks, virgtiz mins setmiņ imuḑi, sīepierast ku ilm pandõkst opatõkst pat um kūolõn.
9. Ma jeliz jedmõl ilm pandõkst opatõkst, aga ku pandõks tuļ, sai pat jellõ.
10. Aga ma kūoliz ja sai lieudtõt, ku pandõks, kīen volks volmõst min jelamizõks, voļ kūolõmõks.
11. Sīepierast ku pat, lieudõn mādõ leb pandõks, pietiz mīnda jara ja tapiz, leb entš, mīnda māzõ.
12. Nei um kil pandõkst opatõks piva ja pandõks piva ja õigi ja jõva.
13. Mis ni jõva um, kas se sai min kūolõmõks?
Äb īţõ! aga pat, laz ta ēntšta nägţõg kui pat, um minnõn leb sīe, mis jõva um, tiend kūolõmt, laz pat sāgõ leb pandõks iļ aru patlizõks.
14. Sīepierast ku mēg tīedam, ku pandõkst opatõks um vaimli, aga ma ūob lejali, pat ala mīdõt.
15. Sīepierast ku ma äb tīeda, mis ma tieb, ja ma äb tie, mis ma tāb, aga mis ma gintõb, sieda ma tieb.
16. Aga až ma sieda tieb, mis ma äb tā, siz ma īeltõb īņi pandõkst opatõksõn, ku ta um jõva.
17. Aga ni ma emiņ sieda äb tie, aga pat, kis mins jelab.
18. Sīepierast ku ma tīedab, ku mins, se um min lejas, jõva äb jela; sīepierast ku minnõn um kil tāmi, aga jõvvõ tiedõ ma äb sā.
19. Sīepierast ku jõvvõ, mis ma tāb, ma äb tie; aga äbjõvvõ, mis ma äb tā, ma tieb.
20. Aga až ma sieda tieb, mis ma äb tā, siz mina emiņ sieda äb tie, aga pat, mis mins jelab.
21. Siz ma līedab sīe pandõkst opatõks, ku minnõn, tāds jõvvõ tiedõ, akub jūrõ äbjõva,
22. Sīepierast ku minnõn um, rišting sizaļiz pierrõ, jõva mēļ Jumal pandõkst opatõks vastõ,
23. Aga ma nǟb mūdõ pandõkst opatõkst entš nipstis suoḑikšõm vastõ min mīel pandõkst opatõkst ja mīnda, vizzõ võttõtõ, vīm pat pandõkst opatõks ala, mis um min nipstis.
24. Ma vājali rišting! kis mīnda tȭmbõb ulzõ sīest kūolõm lejast?
25. Tienandõks Jumalõn leb Jēzus Kristus mäd Izand!
Siz ni ma īž entš mīelkõks palkõb Jumal pandõkst opatõksõn, aga lejaks pat pandõkst opatõksõn.
8. Pǟkabal.
 Usklist āt vabad jara kuodštimizõst.
Jelami Vaims, laps õigõm ja pivali lūotõks ka ädas.
1. Siz ni äb ūo nänt pierast mittõ mingist jara kuodštimist, kis āt Jēzus Kristus sizal.
2. Sīepierast ku jelamiz vaim pandõkst opatõks, Kristus Jēzus sizal, um mīnda vāldiņ tiend pat pandõkst opatõksõst ja kūolõmst.
3. Sīepierast ku mis pandõkst opatõks, volds äbjoudzi leb leja, iz sȭita, sieda tei Jumal, ku ta kāimiz īžentš Pūoga patliz lejaks ītizõs volmizõs ja pat pierast um pat jara kuodštõn leja sizal,
 Apt. 13, 38; 15,10;
4. Laz pandõkst opatõks õigõm sāgõ täutõt mēši, kis äb kǟm leja pierrõ, aga Vaim pierrõ.
5. Sīepierast ku näntõn um, kis āt leja pierrõ, leja mēļ, aga kis āt Vaim pierrõ, Vaim mēļ.
6. Ja leja mēļ um kūolõm, aga Vaim mēļ jelami ja arm;
7. Leb sīe ku leja mēļ um gint Jumal vastõ, sīepierast ta äb ūo Jumal pandõkst opatõks alumnika, äb ka või vōlda.
8. Aga ne, kis leja pierrõ āt, äb võit vōlda mīel pierast Jumalõn.
9. Aga tēg ät ūot leja pierrõ, aga Vaim pierrõ, až set Jumal Vaim jelab tēši; aga kīen äb ūo Kristus vaim, se äb ūo täm.
10. Aga až Kristus um täd sizal, siz leja um kil kūolõn leb pat, aga vaim um jelami leb õigõm.
11. Aga až sīe Vaim jelab tēši, kis um virgtõn Jēzusõ kūolinist, siz se, kis virgtiz Kristusõ Jēzusõ kūolinist, tieb jellõ ka täd kūolijid lejad leb entš Vaim, kis tēši jelab.
12. Siz ni, veļid, mēg ūom vȭlganikad, äb lejan, jellõ leja pierrõ;
13. Sīepierast ku až tēg leja pierrõ jelat, līb täddõn kūolõmõst, aga až tēg leb Vaim leja tiemist jara kūoltõt, tēg jelat.
 Gal. 6, 8;
14. Sīepierast ku mits Jumal Vaimst sābõd juodtõt, ne āt Jumal lapst.
15. Sīepierast ku teg ät ūot sānd palkimiz vaim, laz täddõn tegiž vond kārtamõst, aga tēg ūot sānd lapsliz vaim, leb mis mēg nutam: Abba, Iza!
 2 Tim. 1, 7;
16. Seīž Vaim tapartõb kubs mäd vaimkõks, ku mēg ūom Jumal lapst.
17. Aga až mēg ūom lapst, siz mēg ūom ka pierrijid, se um Jumal pierrijid, aga Kristus īņi pierrijid, až set īņi kāndatõm, laz īņi sāgõm ouvõstõt.
 Gal. 4, 7;
18. Sīepierast ma arrõb, ku sīe āiga kāndatimi äb ūo sīe ouvõm vertli, mis mäddõn sāb nägţõt.
19. Aga mis lūodõt um, vodlimizõs vodlõb Jumal lapst nägţimiz pǟl.
20. Sīepierast ku mis lūodõt um, um kaddimiz ala andtõt, äb entš tāmiz pierrõ, aga kis nänt sīe ala um pand, lūotõks pǟl,
21. Leb sīe, ku ka se, mis lūodõt um, īž sāb vāldiņ pästõt palkimizõst kaddijizõn, Jumal lapst ouvõm vabam pierast.
22. Sīepierast ku mēg tīedam, ku ama mis um lūodõt, kubs vōikõb ja um kubs ädas siedaig sāņi;
23. Aga äb īd se, aga ka mēg, kis Vaim pierrõ ūom ežmist, ka mēg īžentšõs kaidlõm vodlõs laps õigõmt mäd leja ulzõ pästamiz pǟl.
24. Sīepierast ku leb lūotõks meg ūom pästõt.
Aga nǟdõb lūotõks äb ūo lūotõks; sīepierast ku mis mingi nǟb, kui ta sīe pǟl ka võiks lūotõ?
25. Aga až mēg sīe pǟl lūotõm, mis mēg äb nǟm, siz mēg vodlõm kāndatõms.
26. Aga neiīž ka tulab abbõl Vaim mäd nõdritõn, sīepierast ku mēg äb tīedam, mis mäddõn ulab pallõs pallõ, aga Vaim īž pālab mäd jedst äbrõkandtõbs jēngandõksõs.
27. Aga kis sidamḑi pēţõb, tīedab, mis um Vaim mēļ, ku ta Jumal tāmiz pierrõ pālab iļ pivad.
28. Aga mēg tīedam, ku nänõn, kis Jumalt ārmastõbõd, ama tulab jõvamõks, näntõn, kis täm nõv pierrõ āt kutstõt.
29. Laz ne, kīenḑi ta um jedmõl ulzõ tundõn, ka jedmõl sāgõd ītizõks täm Pūoga nägkõks, neme ta volks se ežmi sindõn pǟgiņd veļid vail.
 Kol. 1,18;
30. Aga kīenḑi ta um jedmõl ulzõ tundõn, nēḑi ta um ka kutsõn, ja kīenḑi ta um kutsõn, nēḑi ta um õigistõn, aga kīenḑi ta um õigistõn, nēḑi ta um ka ouvõstõn.
31. Mis laz mēg ni kītõgõm iļ sīe?
Až Jumal um mäd pūol, kis võib vōlda mäd vastõ?
32. Kis ka entš Puoigõ äb ūo ārmakstõn, aga um tǟnda jara andõn mäd amad pierast, kui siz ka ta täm īņi äb āndaks alastõs mäddõn ammõ?
33. Kis sītlõb nēḑi, kīenḑi Jumal um ulzõ kuoŗŗõn?
Jumal um, kis õigistõb.
34. Kis kuodštõb jara?
Kristus Jēzus um kūolõn, aga vel emiņ, ta um virgtõt; ta um Jumal jõval käddõl, ta ka mäd jedst pālab.
35. Kis mēḑi lagtõb Kristus ārmastõksõst?
Mur või irm või vājastimi või nǟlga või paļļit või äda või mȭk?
36. Nei kui um kēratõt: »Sin pierast mēg sām taptõt ama pǟva; mēg ūom ardõt kui taptõb lambõd.»
37. Aga sīes amas mēg vīndam leb sīe, kis mēḑi um ārmastõn.
38. Sīepierast ma sieldõ tīedab, ku äb kūolõm, äb jelami, äb engõld, äb vāļikšijid, äb vägud, äb jūs voļļijid äb ka tulbist jōdõd,
39. Äb kuordit, äb tõvvit, äb mingi mū, mis um lūodõt, äb või mēḑi lagtõ Jumal ārmastõksõst, mis um Kristus Jēzus, mäd Izand sizal.
9. Pǟkabal.
 Jumal õigõm jūdõd ja pagand vastõ.
1. Ma rõkandõb tuota Kristusõs, ma äb pieta, min sidam tundimi tapartõb min īņi Pivas Vaims,
2. Ku min sidams um sūr muraglit ja val ītõluggõ.
3. Sīepierast ku ma īž tāks jara vandõt vōlda leb Kristus min veļid pierast, kis min suglist āt leja pierrõ;
4. Se um Izrael, kīen pierast um laps õigõz ja ouvõm ja sǟdõmd ja pandõkst opatõks ja jumalpalkimi ja tõitõkst;
5. Kīen āt izad, kīenšti ka Kristus um leja pūolst, ta, kis um Jumal iļ amad, kītõt iganõs.
Amen.
 Mat. 1, 1;
Luk. 3, 23—34;
6. Aga nei äb, ku Jumal sõna volks saddõn; sīepierast ku äb amad, kis āt Izraelst, āt Izrael;
7. Äb ka amad lapst, ku ne āt Abraam sugkazamst; aga: »Leb Izaak sāb sinnõn sīemt nimtõt.»
8. Se um: äb ne, kis āt leja pierrõ lapst, ūot Jumal lapst, aga tõitõks lapst, ne sābõd sīemtõks ardõt.
9. Sīepierast ku tõitõks sõna um se: »Ma tulab sīel entš āigal, ja Zaran līb pūoga.»
10. Ja äb īd se, aga ka Rebekka, ku ta voļ lǟlam īdst, Izaakst, mäd izast,
11. Sīepierast ku ne ist ūot vel sindõnd ja ist ūot tiend äb jõvvõ äb äbjõvvõ, laz Jumalst võttõt nõv volgõ leb ulzkuoŗŗimiz;
12. Äb tīed pierrõ, aga kutsijiz pierrõ; siz tämmõn sai kītõt: »Sūrimi pālkõb piškimizõn.»
13. Nei kui um kēratõt: »Jākobõ ma ūob ārmastõn, aga Ezauõ gintõn.»
14. Mis laz ni kītõgõm?
Kas Jumal jūs um äbõigõm?
Äb īţõ!
15. Sīepierast ta rõkandõb Mōzus pǟl: »Kīen vastõ ma līb alastli, sīe vastõ ma ūob alastli, ja kīentõ ma tāb alastõ, sieda ma alastõb.»
16. Sīepierast se äb ūo mingiz tājiz äb ka tagan ailijiz, aga um Jumal alastõm pierrõ.
17. Sīepierast rõkandõb kēra farao pǟl: »Kuoḑin sīepierast ma sīnda ūob virgtõn, laz ma sin jūs nägţõg entš joudõ ja laz min nim sāgõ tieutõbõks tiedõt iļ ama mā.»
18. Siz ni ta alastõb, kīentõ ta tāb, ja tieb vizaks, kīentõ ta tāb.
19. Ni sa rõkandõd min pǟl: »Mis ta vel rīḑlõb?
Sīepierast ku mis võib täm tāmizõn vastõ pīlõ?»
20. Rišting, kis sa ūod seļļi, ku tād Jumalõks kuodõ lǟdõ?
Kas tiedõt aža rõkandõb tējiz pǟl: »Mikšpierast ūod sa mīnda seļļiz tiend?»
21. Ja kas poţadsepan äb ūo võimi iļ säv, sīest entšõst nukast tiedõ īd rīst ouvõm pierast aga mū äbouvõm pierast.
22. Aga Jumal, tāds nägţõ kõzzõ ja tieutõbõks andõ entš joudõ, um sūr kāndatõmõks kāndatõn kõza rīstidi, mis āt vaļmõstõt kaddimiz pierast,
23. Ja laz āndag tieutõbõks entš ouvõm rikust alastõm rīstõd jūs, mis ta um jeddõpēḑin vaļmõstõn ouvõm pierast.
24. Kīenḑi ka ta um kutsõn, äb īd mēḑi jūdõd vaild, aga ka pagand vaild;
25. Kui ka ta leb Hozea rõkandõb: »Ma nutab, mis äb ūo min rov, entš rovvõks, ja kis äb ūo ārmaz, armõks.
26. Ja līb sīes kūožõs, kus nänt pǟl sai rõkandtõt: Tēg ät ūot min rov! sǟl ne sābõd nuttõt jelziz Jumal lapstõks.»
27. Ja Ezaia nutab iļ Izrael: »Až Izrael lapst lug volks kui mier jõugõ, set se iļīend jag sāb pästõt.
28. Sīepierast ku ta täutõb sīe sõna ja Izand tieb pakand sieda mā pǟl.»
29. Ja kui Ezaia um jeddõpēḑin kītõn: »Až Izand Tsebaot äb volks mäddõn iļļõ jettõn sīemt, mēg volksmõ īend kui Zodom ja Gomorraks ītizõks.»
30. Mis laz ni kītõgõm?
Ku pagand, kis äb ūot õigõm tagan ēntšta ajjõnd, āt õigõmt sānd, aga õigõmt leb usk;
31. Aga Izrael, pandõkst opatõks õigõm tagan ēntšta ajjõs, äb ūo leb pandõkst opatõks sieda sānd.
32. Mikšpierast?
Sīepierast ku äb leb usk, aga neme leb tīed; ne āt ēntšta likkõnd vastõlikimiz kiv vastõ,
33. Kui um kēratõt: »Vaņtl, ma panab Tsīonõ vastõlikimiz kiv ja nukkõr mīel kivmäg, ja kis täm pǟl uskub, äb īe äbi sizzõl.»
 Ez. 8, 14; 28, 16;
10. Pǟkabal.
 Ōigõm ja jelami leb usk.
Usk leb evangelium tieutimiz.
1. Veļid, min sidam tāmi ja min pālandõks Jumal jūr um iļ nänt, laz ne sāgõd pästõt.
2. Sīepierast ku ma tapartõb iļ nänt, ku ne ēntšta väggõ ajabõd Jumal tagan, aga ilm mūoštõkst.
3. Sīepierast ku ne äb tundõt Jumal õigõmt ja kāļõs ilzõ nustõ sīe, mis näntõn um, ne äb ūot vond kūldzist Jumal õigõmõn.
4. Sīepierast ku pandõkst opatõks tutkam um Kristus, õigõmõks jegaīdõn, kis uskub.
 Mat. 5, 17;
Ebr. 8, 13;
5. Sīepierast Mōzus kēratõb iļ õigõm, mis um leb pandõkst opatõks, ku rišting, kis sieda tieb, jelab leb täm.
6. Aga õigõm leb usk rõkandõb nei: »Ala rõkand entš sidams: kis lǟb ilzõ touvõz?» se um: Kristusõ māzõ tūom,
7. Või: »Kis lǟb tõvvitõ?» se um: Kristusõ kūolinist ulzõ tūom.
8. Aga mis ta rõkandõb?
»Sõna um sin ležgõl, sin sūs ja sin sidams»; se um se usk sõna, mis mēg tieutõm.
9. Sīepierast, až sa entš sūkõks tapartõd Izandt Jēzusõ ja entš sidams uskud, ku Jumal um tǟnda virgtõn kūolinist, sa līd pästõt.
 Mat. 10, 32;
10. Sīepierast ku sidamõks sāb usktõt õigõm pǟl, aga sūkõks tapartõt pästamiz pǟl.
11. Sīepierast kēra rõkandõb: »Jegaikš, kis täm pǟl uskub, äb īe äbi sizzõl.»
 p. 9, 33;
12. Sīepierast äb ūo vaitõ vail jūdõ ja grīekõ, sīepierast ku ta um Izand iļ amad, rikaz amši nēši, kis täm tagan nutabõd.
13. Sīepierast ku jegaikš, kis Izand nim tagan nutab, sāb pästõt.
 Joel 3, 5;
14. Kui laz ni ne sīe tagan nutagõd, kīen pǟl äb ūot uskõnd? aga kui laz uskõgõd, ku äb ūot kūlõnd? aga kui laz kūlõgõd ilm tieutijist?
15. Aga kui laz tieutõgõd, až äb ūot kaimdõt?
Nei kui um kēratõt: »Kui parazāigalist āt nänt jālgad, kis leb evangelium tieutõbõd jõvvõ.»
16. Aga äb amad ūot vond kūldzist evangelium tieutõn; sīepierast Ezaia rõkandõb: »Izand, kis uskub mäd tieutimizõn?»
17. Siz ni usk um kūlimizõst, aga kūlimi leb Kristus sõna.
18. Aga ma kītõb: Kas ne äb ūot kūlõnd?
Kil!
»Iļ ama mā um ulzõ lǟnd nänt ēļ ja nänt sõnad māīlma tutkamõd sāņi.»
19. Aga ma kītõb: Kas Izrael äb ūo aru sānd?
Kil, ežmõks rõkandõb Mōzus: »Ma erţlõb tēḑi leb rov, mis äb ūo min, leb loļ rov ma tieb tēḑi kõzizõks.»
20. Aga Ezaia um julgi ja rõkandõb: »Ma ūob nēšti lieudtõt, kis mīnda äb ūot votšõnd, ma ūob ēntšta nägţõn näntõn, kis min tagan äb ūot kizzõnd.» 
21. Aga Izrael pǟl ta rõkandõb: »Ama pǟva ma ūob ulzõ vientõn entš kädud iļ rov, kis äb kūl ja vastõ rõkandõb.»
11. Pǟkabal.
 Jūdõd sābõd rīemtõt, ku sābõd vel pästõt.
Pagand opatõt algõ sūrslõgõd.
1. Ma ni kītõb: Kas Jumal um entš rov jara likkõn?
Äb īţõ! sīepierast ku ka ma ūob Izrael mīez, Abraam sīemtõst, Benjamin sugst.
 Lr. 94, 14;
Jer. 31, 37;
2. Jumal äb ūo jara likkõn entš rov, mis ta um jeddõpēḑin ulzõ kuoŗŗõn; kas tēg ät tīedat, mis kēra kītõb iļ Elia, ku ta Jumal jeds sītlõb Izraelõ:
3. »Izand, ne āt sin profetõd māzõ tappõnd, sin āltard ne āt jara murdõnd, ja ma ikšāinagi ūob iļļõ īend, ja ne vegtõbõd min jeng tagan.»
4. Aga mis rõkandõb täm pǟl Jumal vastatõks?
»Ma ūob entšõn iļļõ jettõn seis tūontõ mīestõ, kis äb ūot nõtkastõnd pūolidi Baal jeds.»
5. Neiīž ka ni paldiņ āt suggõnd leb alastõm īļīend;
6. Aga až leb alastõm, siz mittõ kuigid leb tīed, muitiz alastõm äb volks alastõm.
Aga až se um leb tīed, siz mittõ leb alastõm, muitiz tīe äb volks tīe.
7. Mis ni? mis Izrael votšub, sieda ta äb ūo sānd, aga ne ulzõ kuoŗdõt āt sānd, ja ne munt āt vizaks īend,
8. Kui um kēratõt: »Jumal um andõn näntõn lǟlam un vaim, sīlmad algõ nǟgõd ja kūorad algõ kūlõgõd tämpiz päuvõ sāņi.»
9. Ja Dāvid rõkandõb: »Laz nänt lōda īegõ näntõn lamatõks paggõlõks ja lamatõksõks ja nukkõr mīelõks ja käddõ maksõks!
 Lr. 69, 23. 24
10. Nänt sīlmad īegõd pimdõks, algõ ne nǟgõd, ja mūrda nänt säļgi ītõluggõ kõvrõks.»
11. Ni ma kītõb: Kas ne sīepierast āt lõuglõnd, laz sadagõd?
Äb īţõ! aga leb nänt sadamiz āt pagand pästamist sānd, laz ne näntõn ēntšta tagan ajagõd.
12. Aga až nänt sadami um rikuz māīlma pierast ja nänt pūtõks rikuz pagand pierast, kuijen emiņ nänt täudõm?
13. Aga ma rõkandõb täd pǟl, pagand pǟl: Nei kui ma ni ūob pagand apostõl, ma ouvõstõb entš amatõ.
14. Kas ma võiks nēḑi, kis min leja pierrõ āt, ilzõ uktõ ja mūḑi pästõ nēšti?
15. Sīepierast ku až nänt jara likkimi um māīlma lieppimi, mis siz līb nänt vastõ võtami, až äb jelami kūolinist?
16. Aga až ežmi lēba um piva, um ka tīegandõks, ja až jūr um piva, āt ka oksad.
17. Aga až mingist oksad āt jara murdtõt ja sa, mõtsa eļpū volds, ūod nänt azmõl pǟlõ pūotõt ja ūod jaggõ sānd jūr ja eļpū raza jūs,
18. Siz ala sūrsl oksad vastõ, aga až sa sūrslõd, siz tīeda, ku äd sa kānda jūrtõ, aga jūr sīnda.
19. Sa ni rõkandõd: Oksad āt jara murdtõt, laz ma sāgõ pǟlõ pūotõt.
20. Jõvist! ne āt murdtõt äbusk pierast, aga sa pīlõd leb usk; ala vol sūrli aga kārta,
21. Sīepierast ku až Jumal ilaliži okšti äb ūo ārmakstõn, ta ka sīnda äb ārmakst.
22. Vaņtl ni Jumal jõvvõ mīeldõ ja kõzzõ! kõzzõ nänt vastõ, kis āt saddõnd, aga Jumal jõvvõ mīeldõ sin vastõ, až sa sīezõ jõvvõ mīelõ īed; muitiz ka sa sād jara raḑlõtõt.
 Jāņ 15, 2. 4;
23. Aga ne, až ne äb īet äbuskõ, sābõd pǟlõ pūotõt, sīepierast ku Jumal um joudzi nēḑi tegiž pǟlõ pūotõ.
24. Sīepierast ku až sa, ilalist eļpūst vastõ illõ jara raḑlõtõt, ūod pūotõt jõva eļpū pǟl, kui emiņ ne, kis ila pierrõ seļļist āt, sābõd pūotõt īžentš eļpū pǟl.
25. Sīepierast ma tāb, veļid, laz tēg tīedagid sieda sala ažžõ (algõ tēg volgõd īžentšõs kovald), ku vizaks sāmi um tund jagiņ iļ Izrael kuņtš pagand täudõm um sizzõl lǟnd.
 Luk. 21, 24;
26. Ja nei sāb ama Izrael pästõt, kui um kēratõt: »Tsīonst tulab ulzõpästaji, ta kīerõb jara Jākobst jumalvastliz mīel,
 Mat. 23, 39;
Ez. 27, 9; 59, 20;
27. Ja se um se testament nänt ja min vail, ku ma nänt patud jara võtab.»
28. Evangelium pierrõ ne kil āt vastukstnikad, täd pierast, aga ulzõ kuoŗŗimiz pierrõ ne āt armõd izad pierast.
29. Sīepierast ku Jumal äb ūo kad iļ entš alastõm and ja kutsimiz.
30. Sīepierast ku neiīž kui tēg ikškõrd ist ūot kūldzist Jumalõn, aga ni ūot alastõmt sānd leb nänt äbkūldzit,
31. Neiīž ka ne ni ist ūot kūldzist, laz ka ne sāgõd alastõt, kui täddõn um alastõm.
32. Sīepierast ku Jumal um amad kubbõ klõkšõn äbkūldzitõ, laz nēḑi amḑi alastõg.
33. Sa Jumal rikuz ja kovalõz ja tundimiz tõvvit! kui äb aru sādõbõd āt sin kuodõd ja äb muoistõbõd sin riekud.
 p. 9, 23; 10, 12;
34. Sīepierast, kis um Izand mīeldõ jara tundõn?
Või kis um täm nõv āndaji vond?
 Ez. 40, 13; lob 15, 8;
35. Või kis um tämmõn jedmõl andõn ja tämmõn volks tazatõt sāmõst?
36. Sīepierast ku tämst ja leb täm ja täms um ama.
Tämmõn volgõ ouv iganõs.
Amen.
12. Pǟkabal.
 Iļ kristliz jelamiz.
1. Siz ni, veļid, ma tēḑi pālab, leb Jumal alastõm āndam entš lejad jelziz, piva ja Jumalõn mīelpierriz oppõrõks; täd muoistliz jumalpalkimizõks.
2. Ja algid īegid ītizõks sīe māīlmaks, aga mūtigid ēntšta, võttõs ūd mīel, laz tēg voigõd tagan arrõ, mingi um se jõva ja mīelpierri ja täudli Jumal mēļ.
3. Leb alastõm, mis minnõn um andtõt, ma rõkandõb jegaīd pǟl täd siegast, algõ mitikš entšõst emiņ arrõg, kui um arrõmõst, aga laz ta arrõg entšõst kovalstiz, nei, mingiz Jumal jegaīdõn sīe usk āiga um jaggõn.
 1 Kor. 12, 11;
4. Sīepierast ku nei kui mäddõn īd leja jūs um pǟgiņ nipstidi, aga amad nipstadõn äb ūo seīž tīe,
5. Neiīž mēg pǟgiņd ūom ikš leja Kristus sizal, aga entš vail īdtuoiz nipstad.
 1 Kor. 12, 27;
6. Aga mäddõn āt mitmõsuglist andõd, sīe alastõm pierrõ, mis mäddõn um andtõt.
Až kīngan um profetimiz and, laz ta volg usk pierrõ;
7. Ja kīen um amat, īeg amatõ, ja kīen opatimi, īeg opatimizõ;
8. Ja kīen nõvāndami, īegõ nõvāndamizõ; kis āndab, āndag vagamīels; kis um juodiji, juodõg ūoļimizõs; kis alastõb, tiegõ sieda rīemkõks.
9. Ārmastõks algõ volgõ sala; gintigid tiggõ, ajagid tagan jõvan.
 1 Tim. 1, 5;
10. Ārmastigid īdtūoista kui veļid veļid vail; tulgid īdtuoizõn vastõ ouvõ andõs.
 2 Petr. 1, 7;
11. Ūoļtimizõs algid volgid lāiskad; volgid tuļļist vaims; palkigid Izandõn.
12. Volgid rīemlist lūotõksõs, kāndatlist ädas, pīldzist pālandõksõs.
13. Äbţigid pivadõn, kīen pūtõks um; vȭrõd võtagid vastõ jõva mīelkõks.
14. Pivastigid nēḑi, kis täd tagan vegtõbõd, pivastigid ja algid vannigid.
 Mat. 5, 44; 1 Kor. 4, 12;
15. Volgid rīemlist rīemlistõks ja itkigid itkijidõks.
16. Volgid entš vail īdmēļist; algid nõvtigid ildõst, aga pidagid ēntšta alantlist jūs; algid pidagid īžēntšta kovalõks.
17. Äbjõvvõ algid maksagid mittõ kunagid äbjõvaks; pidagid jõvvõ nõvvõ amad rovvõn nǟds.
18. Až võib vōlda, pidagid entš pūolst armõ amad rovkõks.
 Mark. 9, 50;
19. Armõd, algid maksagid īž käddõ, aga āndagid mādõ Jumal kõzan, sīepierast ku um kēratõt: »Minnõn um käddõ maksami! ma maksab jara, rõkandõb Izand.»
 3 Moz. 19, 18; 5 Moz. 32, 35;
20. Sīepierast, až sin vastukstnikan um sīemiz nǟlga, sīet tǟnda, až jūomiz nǟlga, jūot tǟnda; sīepierast ku sieda tieds sa kūoŗõd täm pǟl tul sižži.
 Zvs. 25, 21. 22;
21. Äbjõva algõ vīndag sīnda, aga vīnda äbjõvvõ leb jõva.
13. Pǟkabal.
 Opatõks vōlda kūldzistõn vāļikštõksõn, ārmastõ ležglist ja kǟdõ sieldõms.
1. Jegaikš jeng āndag ēntšta vāļikštõkst ala, kīendõn um ama iļļi võimi; sīepierast ku äb ūo vāļikštõks kui īd Jumalst, aga kus ne āt, ne āt Jumalst pandõt.
 Tit. 3, 1;
Jāņ 19, 11;
2. Kis ni vāļikštõksõn vastõ pidab, pidab vastõ Jumal pandõksõn; aga kis vastõ pidabõd, ne sābõd entš pierast kuodõ.
3. Sīepierast ku vāļikšijid äb ūot kartõb jõva pierast, aga tig pierast; sīepierast až sa äd tā vāļikštõksõst kartõ, tie jõvvõ ja sa sād kītõkst tämst.
4. Sīepierast ku ta um Jumal pālkali sin jõvam pierast; aga až sa tiggõ tied, kārta, sīepierast ku ta äb kānda mȭkõ ilm tǟntõkst, sīepierast ku ta um Jumal pālkali, ta um käddõ maksaji tiglizõn suņdõks.
5. Sīepierast um ēntšta ala āndamõst, äb īd suņd pierast, aga ka sidam tundimiz pierast.
6. Leb sīe āndagid ka maksidi, sīepierast ku ne āt Jumal immartijid, kis sīes ažas nei palkõbõd.
7. Āndagid jegaīdõn, mis täm tulab: kīen maks, maksõ; kīen mūitamaks, mūitamaksõ; kīen kartõks, kartõkst; kīen ouv, ouvõ.
8. Algid volgid mitīdõn mittõ midagid vȭlgas, kui īd, ku tēg īdtūoista ārmastõt; sīepierast ku kis tūoista ārmastõb, se um täutõn pandõkst opatõkst.
9. Sīepierast ku: »Ala rik abjelamist, ala tapa, ala saland, ala imust», ja až um vel mingi mū pandõks, sāb kubbõ võttõt sīezõ sõnnõ: »Ārmast entš ležglist kui īžēntšta.»
10. Ārmastõks ležgliz vastõ äb tie tiggõ; siz ni ārmastõks um pandõkst opatõks täutimi.
 1 Kor. 13, 4;
Mat. 22, 40. 
11. Ja sieda tieudõs, aigõ, ku um juba stuņd unst virgõ; sīepierast ku mäd pästami um ni ležglim äb ku siz, ku mēg saim usklistõks.
12. Īe um piddiz lǟnd, aga pǟva um ležgõl tund, siz ni jetam pimdõm tīeḑi, aga ēḑtõm ēntšta sieldõm suoda ažad sizzõl.
 1 Jāņ 2, 8;
13. Jelam ouvzist kui pǟvanāigal, äb sīemižis ja jūomižis, äb jūsmaggimižis ja imuši, äb rīḑlimizõs ja gints,
 Luk. 21, 34;
14. Aga ēḑtigid ēntšta Jēzus Kristus sizzõl ja algid tūoitagid entš lejjõ imud sizal.
14. Pǟkabal.
 Mingist laz volgõd ne, kis āt joudzist usks nänt vastõ, kis nõddõrd āt.
1. Aga sieda, kis um nõddõr usks, võtagid vastõ ja algid sieggigid täm mēļi.
2. Sīepierast ku mūnda uskub, ku võib ammõ sīedõ, aga kis um nõddõr, sīeb taraviļļõ.
3. Se kis sīeb, algõ puolgõg sieda, kis äb sīe; kis äb sīe, algõ kāndag kuodõ iļ sīe, kis sīeb, sīepierast ku Jumal um tǟnda vastõ võttõn.
4. Kis sa ūod, ku sa iļ tuoiz immartijid kuodõ kāndad?
Ta pīlõb või sadab ižentš Izandõn; aga ta sāb pistõ nustõt, sīepierast ku Izand um joudzi tǟnda pistõ nustõ.
 Mat. 7, 1;
5. Mū panab tǟdõl ītõ päuvõ emiņ kui tūoista, aga mū panab tǟdõl amḑi päuvḑi; sieda laz jegaikš tīedag ižentš mīels.
6. Kis päuvõ tǟdõl panab, panab sieda tǟdõl Jumal pierast, ja kis sīeb, sīeb Izand pierast, sīepierast ku ta tienub Jumalt, ja kis äb sīe, äb sīe Izand pierast ja tienub Jumalt.
7. Sīepierast ku mitikš mēšti äb jela īžentšõn ja mitikš äb kūol īžentšõn.
8. Sīepierast, až mēg jelam, mēg jelam Izandõn; až mēg kūolõm, mēg kūolõm Izandõn.
Siz ni kas jelam või kūolõm, mēg ūom Izand pierast.
9. Sīepierast ku Kristus um kūolõn ja tegiž jellõ sānd, laz ta volg Izand iļ kūolõnd ja jelzist.
10. Aga sa, mis sa kāndad kuodõ iļ entš veļ?
Või ka sa, mis sa äd pan tǟdõl entš veļļõ?
Sīepierast ku mäddõn amadõn līb pīlõmõst Jumal kuodraj jeds.
 Apt. 17, 31;
11. Sīepierast ku um kēratõt: »Ma jelab, rõkandõb Izand, laz jegaikš pūola sāgõ nõtkastõt min jeds ja jegaikš kēļ kītõg Jumalt.»
 Ez. 45, 23;
12. Siz ni jegaikš mēšti āndab vastatõkst iļ īžentš Jumalõn.
13. Siz algõm kāndagõm emiņ kuodõ iļ īdtuoiz, aga kāndagid kuodõ emiņ iļ sīe, ku mitikš entš veļļõ äb las lõuglõm või nukkõrõks sām.
14. Ma tīedab ja ūob kūldzi Izandõn Jēzusõn, ku mittõ midagid äb ūo äbpūdi leb īžentš; set sīen īd, kis arrõb midagid äbpūdizõn volm.
 Mat. 15, 11;
Apt. 10, 15;
15. Sīepierast až sin veļ sāb tuoit pierast muraglizõks, siz sa äd kǟ emiņ ārmastõks pierrõ; ala vī ukkõ leb entš sīemnāiga sīe, kīen jedst Kristus um kūolõn.
16. Algõ siz ni sāgõ laitõt täd jõvam,
17. Sīepierast ku Jumal vald äb ūo sīemnāiga ja jūomnāiga, aga õigõm ja arm ja rīem Pivas Vaims.
18. Sīepierast um se, kis sīes Kristusõn palkõb, Jumalõn mīel pierast ja kȭlbatõb rov pierast.
19. Siz laz ni nõvtõgõm sīe tagan, mis um arm pierast ja ilzõ tiemizõks täd vail.
20. Ala rik Jumal tīedõ sīemnāiga pierast; kil um ama pūdi, aga äbjõva sīe rištingõn, kis sīeds sāb nukkõrõks.
21. Um jõvist, äb sīedõ vozzõ, äb ka jūodõ vīnõ, äb ka tiedõ, iļ mis sin veļ lõuglõb aga sadab pat sizzõl aga īeb nõddõrõks.
22. Až sinnõn um usk, laz ta volgõ sin entšõn Jumal jeds.
Pivali um, kis iļ īžentš äb kānda kuodõ sīepierast, mis ta jõvaks pidab.
23. Aga kis kādlõb, ku ta sīeb, se um jara kuodštõt, sīepierast ku se äb tul leb usk; aga ama, mis äb ūo leb usk, um pat.
15. Pǟkabal.
 Laz jūdõd ja pagand ouvõstõgõd īdtūoista Kristus pierast.
Iļ apostõl tīe ja riekud.
1. Aga mäddõn, kis ūom joudzist, um kāndamõst äbjoudzist nõdritõ ja äb ūo īžentšõn mīel pierast volmõst.
2. Laz jegaikš mēšti volgõ ležglizõn mīel pierast jõvas, ilzõ tiemiz pierast.
3. Sīepierast ku ka Kristus iz ūo īžentšõn mīel pierast aga kui um kēratõt: »Sin lāitajid lāitamid āt min pǟl saddõnd.»
4. Sīepierast ku ama, mis um jeddõpēḑin kēratõt, um mäddõn opatõksõks kēratõt, laz mäddõn volgõ lūotõks leb kāndatõm ja leb kērad lūotantõks.
5. Aga laz kāndatõm ja lūotantõks Jumal āndag täddõn vōlda entš vail īds mīels, Kristus Jēzus pierrõ,
6. Laz tēg īdmēļist īds sūs ouvõstigid Jumalt, mäd Izand Jēzus Kristus Izzõ.
7. Sīepierast võtagid vastõ īdtūoista, kui ka Kristus um tēḑi vastõ võttõn, Jumal ouv pierast.
8. Sīepierast ma kītõb, ku Kristus um sānd immõriedimiz pālkalizõks, Jumal õigõm pierast tapartõksõks, mis izadõn um tõitõt,
 Mat. 15, 24;
9. Aga ku pagand ouvõstõbõd Jumalt alastõm pierast, kuum kēratõt: »Sīepierast ma kītõb sīnda pagand vail ja lōlab sin nimmõn.»
 p. 11, 30;
10. Ja tegiž ta rõkandõb: »Volgid rīemlist, pagand, kubs täm rovvõks.»
11. Ja tegiž: »Kītigid Izandt, amad pagand, ja āndagid kītõkst amad rovd.»
12. Ja tegiž rõkandõb Ezaia: »Sǟl līb Jesse jūr, kis nūzõb vāļikšõm iļ pagand; täm pǟl lūotõbõd pagand.»
 Ez. 11, 1. 10;
13. Aga lūotõks Jumal täutõg tēḑi ama rīemkõks ja armkõks usks, laz täddõn volgõ täudli lūotõks leb Piva Vaim.
14. Aga ma tīedab, min veļid, ka īž iļ täd, ku ka tēg īž ūot jõvamt tǟdõd, täutõt ama tundimizõks, ku tēg võit ka īdtuoizõn nõvvõ andõ.
15. Aga ma ūob rāz julgist täddõn kēratõn, mīels pidamizõks, leb sīe alastõm, mis minnõn Jumalst um andtõt,
16. Laz ma volgõ Kristus Jēzus pālkali pagand vail, Jumal evangelium prīestõr amats, laz pagand sāgõd pivastõt mīelpierriz oppõrõks leb Piva Vaim.
 p. 11, 13;
17. Siz ni minnõn, Jumalõn palkõs, um iļ mis sūrslõ Kristus Jēzus sizal.
18. Sīepierast ma äb tuoḑ mittõ midagid rõkandõ, mis Kristus äb volks tiend leb min, laz pagand sāgõd kūldzistõks, leb sõna ja tīe,
19. Imtǟdõd ja imtīed jouds, Piva Vaim jouds, nei kui ma ūob tieutõn Kristus evangeliumõ irgõs Jeruzalemst ama immõr Illiriamā sāņi.
20. Aga nei minnõn um vond jõva mēļ evangeliumõ tieutõ, kus Kristus nim iz sā nuttõt, algõ ma mū aliz pǟl jellõ nustag,
21. Aga kui um kēratõt: »Ne nǟbõd, kīendõn iļ sīe äb ūo tieutõt, ja kis äb ūot kūlõnd, sābõd tieutõ.»
22. Leb sīe ma ūob ka saggõld sānd vībtõt täd jūr tūlda.
23. Aga ku ni minnõn emiņ äb ūo kūožõ nēši mālis, aga set āigastõ um vond tāmi täd jūr tūlda,
24. Siz Spaniamālõ matkõs ma lūotõb sīepierast, piddiz lǟds, tēḑi nǟdõ ja sādõ tēšti sīn sātõt, ku ma jedmõl tädkõks kubs līb rāz rīemlõn.
25. Aga ni ma lǟb Jeruzalemõ pivadõn abbõ vīm.
26. Sīepierast ku Makedoniamā ja Akaiamā āt jõvaks piddõnd mingiži andidi jaggõ joutõmdõn, kis āt pivad vail Jeruzalems.
27. Sīepierast ku ne āt sieda jõvaks piddõnd, ne āt ka nänt vȭlganikad; sīepierast ku až pagand āt jaggõ sānd nänt vaimlist andõd jūs, ne āt vȭlgas näntõn palkõ ka lejaližis.
28. Sieda siz loptõn ja sīe vīļakaz näntõn vizantõn, ma lǟb täd mīedõ Spaniamālõ.
29. Ja ma tīedab, ku täd jūr tulds, ma tulab täuds Kristus pivastimizõs.
30. Aga ma pālab tēḑi, veļid, leb mäd Izand Jēzus Kristus ja leb Vaim ārmastõks, võikslõm minkõks kubs Jumalt pallõs iļ min,
 2 Kor. 1, 11;
31. Laz ma sāg ulzõ pästõt äbusklist kädst Jūdeamāl ja laz min palkimi Jeruzalem pierast tulgõ pivadõn mīelpierast,
32. Laz ma võigõ, Jumal tāmiz pierrõ, rīems täd jūr tūlda ja tädkõks kubs sāgõ virtõt.
33. Aga arm Jumal volgõ täd amadõks.
Amen.
16. Pǟkabal.
 Tierrõd; laz vōidagõd ēntšta lȭigaopatijist.
1. Aga täd ūoļtimizõ ma āndab Foibõ, mäd sõzart, kis palkõb lātkubbõn Kenkreas,
2. Ku tēg tǟnda vastõ võtat Izandõs, kui se pivadõn tulab, ja tämmõn äbţõt, mis ažas tämmõn tēḑi volks vajag, sīepierast ku ka ta um pǟgiņdõn abbõks vond, ka min entšõn.
3. Tēriņtigid Priskillõ ja Akilasõ, min īņitīeliži Kristusõs Jēzusõs,
4. Kis min jeng pierast āt ižentš kaggõl pand; näntõn äb tien mina īd, aga ka amad pagand lātkubud;
5. Ka lātkubbõ nänt kuodas.
Tēriņtigid Epainetusõ, min ārmast, kis Āziamāld kui ežmi um vond Kristusõs.
6. Tēriņtigid Mariõ, kis pǟgiņ mäd jedst um tiend.
7. Tēriņtigid Andronikusõ ja Juniusõ, min sugliži, kis minkõks kubs vizas voļt, kis āt tǟdõl pandõt apostilist ja āt vond jedmõl mīnda Kristusõs.
8. Tēriņtigid Ampliatusõ, min ārmast Izandõs.
9. Tēriņtigid Urbanusõ, mäd īņitīelist Kristusõs, ja Stakisõ, min ārmast.
10. Tēriņtigid Apellesõ, kis um sitka Kristusõs.
Tēriņtigid nēḑi, kis āt Aristobulus aimst.
11. Tēriņtigid Herodionusõ, min suglist.
Tēriņtigid nēḑi, kis Narkissus aimst āt Izandõs.
12. Tēriņtigid Trifainõ ja Trifozõ, kis tīedõ tiebõd Izandõs.
Tēriņtigid Perzisõ, kis pǟgiņ um tīedõ tiend Izandõs.
13. Tēriņtigid Rufusõ, kis um ulzõ kuoŗdõt Izandõs, ja täm ja min jemmõ.
14. Tēriņtigid Azinkritusõ, Flegoniõ, Hermesõ, Patrobasõ, Hermasõ ja veļidi, kis nänt jūs āt.
15. Tēriņtigid Filologusõ ja Juliõ, Nereusõ ja täm sõzart ja Olimpusõ ja amḑi pivḑi, kis nänt jūs āt.
16. Tēriņtigid īdtūoista piva sūāndamizõks.
Tēḑi tēriņtõbõd amad Kristus lātkubud.
17. Aga ma panab täddõn sidam jūr, veļid, laz tēg nēḑi tǟdõl pangõd, kis laggimist ja nukkõrt mīeldõ nustabõd vastõ opatõkst, mis tēg ūot oppõnd, ja astagid nēšti kilgõ.
 Mat. 7, 15;
18. Sīepierast ku seļļist äb palkõt mäd Izandõn Kristusõn, aga īžentšõd maggõn, ja leb magḑist sõnad ja knaššõd rõkud ne vībõd umbõ äbsīlist sidamd.
 Fil. 3, 19;
Ets. 13, 18;
19. Sīepierast ku täd kūldzit um amadõn tieutõbõks tund, ma ūob rīemli iļ täd; aga ma tāb, laz tēg volgõd kovald jõvas, aga äbsīlist äbjõvas.
20. Aga arm Jumal tempõg satan jara täd jālgad ala pakand.
Mäd Izand Jēzus alastõm volgõ tädkõks.
21. Tēḑi tēriņtõbõd Timoteus, min īņitīeli, ja Lukius ja Jazon ja Zozipatrus, min suglist.
 Apt. 16, 1. 2; 19, 22; 20, 4;
22. Tēḑi tēriņtõb ma, Tertius, kis sīe kēra um kēratõn Izandõs.
23. Tēḑi tēriņtõb Gajus, min ja ama lātkub perimīez.
Tēḑi tēriņtõb Erastus, jālgab vīļatīedaji, ja veļ Kvartus.
 1 Kor. 1, 14;
24. Mäd Izand Jēzus Kristus alastõm volgõ täd amadõks.
Amen.
25. Aga sīen, kis tēḑi võib višiņtõ min evangelium ja Jēzus Kristus jutlõz pierrõ, leb mis se sala aža um tieutõbõks tund, mis iganõst äb ūo vond kūltõb,
 Mat. 13, 35;
26. Aga ni tieutõbõks tiedõt leb profetõd kērad, iganiz Jumal käsk pierrõ um tieutõt amad pagandõn vōlda kūldzistõn usks,
27. Īdõn, kovalõn Jumalõn volg ouv leb Jēzus Kristus iganõs.
Amen.
 1 Tim. 1, 17;
Rōmnikadõn kēratõt Korintõst, kaimdõt leb Foibõ, lātkub palkijiz Kenkreast.
PAULUS EŽMI KĒRA KORINTNIKADÕN.
1. Pǟkabal.
 Usklistõn um volmõst ikš mēļ ja alantli sidam.
1. Paulus, kutstõt apostõl leb Jēzus Kristus Jumal tāmiz pierrõ, ja veļ Zostenes
2. Jumal lātkubbõn, mis um Korints, pivatõdõn Jēzus Kristus sizal, kutstõdõn pivadõn kubs nänt amadõks, kis mäd Izand Jēzus Kristus nim tagan nutabõd jegas nänt ja mäd kūožõs.
 p. 6, 11;
3. Alastõm volgõ täddõn ja arm Jumalõst, mäd Izast, ja Izandõst Jēzusõst Kristusõst.
4. Ma tienub ītõluggõ Jumalt iļ täd sīe Jumal alastõm pierast, mis täddõn um andtõt Kristus Jēzus sizal,
5. Ku tēg ūot täm sizal amas rikkõks sānd, amas sõnas ja amas tīedamizõs,
6. Ku Kristus tapartõks um vegizõks sānd tēši,
7. Ku mittõ mingis ands äb ūo pūtõkst täddõn, kis vodlõt mäd Izand Jēzus Kristus nägţimiz pǟl.
8. Se tieb tēḑi ka vegizõks lopandõkst sāņi, ku tēg ūot äbsīlist mäd Izand Jēzus Kristus pǟvan.
9. Jumal um ustatõb, leb kīen tēg ūot kutstõt täm Pūoga Jēzus Kristus, mäd Izand, ītõ.
10. Aga ma āndab nõvvõ täddõn, veļid, leb mäd Izand Jēzus Kristus nim, laz tēg amad ītõ rõkandõgõd ja algõ volgõ täd vail mõtkõdvaitõ, aga laz tēg volgõd täudlist īds nõvs ja īds mīels.
11. Sīepierast ku minnõn um tieutõbõks tund, min veļid, leb nänt, kis Kloe jūst āt, ku täd vail voļļi sõnšlimi.
12. Aga ma rõkandõb iļ sīe, ku jegaikš tēšti kītõb: Ma ūob Paulus pūold, aga ma Apollus, aga ma Kēfas, aga ma Kristus pūold.
 p. 3, 4;
Apt. 18, 24, 27;
13. Kas Kristus um jagdõt?
Kas Paulus um täd pierast rištõ rabdõt?
Või kas tēg ūot rištõt Paulus nim pǟl?
14. Ma tienub Jumalt, ku ma äb ūo mitītõ tēšti rištõn, ku īd Krispusõ ja Gajusõ,
 Apt. 18, 8;
15. Algõ mingi rõkandõg, ku ma entš nim pǟl volks rištõn.
16. Aga ka Stefanus kuoddõ ma ūob rištõn; emiņ ma äb tīeda, ku volks mingist rištõn.
17. Sīepierast ku Kristus äb ūo kaimõn mīnda rištõm, aga evangeliumõ tieutõm, äb kovald sõnadõks, algõ Kristus rišt sāgõ tijalizõks.
 Jāņ 4, 2;
18. Sīepierast ku sõna iļ rišt um jämpimi nänt silmši, kis ukkõ lǟbõd, aga mäddõn, kis sām pästõt, ta um Jumal joud.
 2 Kor. 4, 3;
19. Sīepierast ku um kēratõt: »Ma kātõb jara kovald kovalõz ja tieb tijalizõks muoistlist mūoštamiz»
20. Kus āt kovald?
Kus āt kēratundijid?
Kus āt sīe āiga tīedajid?
Kas Jumal äb ūo tiend māīlma kovalõz jämpimizõks?
21. Sīepierast ku māīlma iz tund Jumalt entš kovalizõs leb Jumal kovalõz, Jumal pidiz jõvaks pästõ nēḑi, kis uskõbõd, leb jǟmpõd jutlõkst.
22. Sīepierast ku jūdõd kizzõbõd imtēḑi ja grīekõd votšõbõd kovalõst.
 Mat. 12, 38;
Jāņ 4, 48;
23. Aga mēg jutlõm iļ rištõ rabdõt Kristus, kis jūdõdõn um nukrit aga pagandõn jämpimi;
24. Aga näntõn, kis kutstõt āt, nei jūdõdõn kui ka grīekõdõn, um Kristus Jumal joud ja Jumal kovalõz.
25. Sīepierast ku Jumal jämpimi um kovalim kui rovz ja Jumal nõdrit vegim kui rovz.
26. Sīepierast vaņtligid entš kutsimiz pǟl veļid: täd siegas äb ūo pǟgiņ kovalḑi leja pūolst, äb pǟgiņ vegiži, äb pǟgiņ ilist kȭrdast;
 Mat. 11, 25;
Jāņ 7, 48;
27. Aga Jumal um ulzõ kuoŗŗõn māīlma jǟmpõd, laz tieg äbist kovaldõn, ja Jumal um ulzõ kuoŗŗõn māīlma nõddõrd, laz tieg äbist vegistõn,
28. Ja mis māīlma jedst um äbkažin ja puolgdõt, sīe um Jumal ulzõ kuoŗŗõn ja sīe, mis mittõ midagid äb ūo, laz tiegõ tijalizõks sīe, mis midagid um.
29. Nei algõ mitikš leja sūrslõg Jumal jeds.
 Rom. 3, 27;
30. Aga leb täm tēg ūot Kristus Jēzus sizal, kis leb Jumal um sānd mäddõn kovalõzõks, õigõmõks, pivaliz tiemizõks ja ulzõ pästamizõks.
 Jer. 23, 5. 6; 2 Kor. 5, 21;
31. Laz volgõ nei, kui um kēratõt: »Kis sūrslõb, sūrslõg Izand sizal.»
2. Pǟkabal.
 Evangeliumõ um tieutõmõst Jumal kovalõzõs.
1. Ku ma täd jūr tuļ, veļid, ma iz tul kuordiz rõkkõks või kovalõzõks, täddõn tieutõs tapartõkst iļ Jumal.
2. Sīepierast ku ma äb arrõ mittõ midagid tīedam täd vail, ku īd Jēzusõ Kristusõ, sieda ka rištõ rabdõtõ.
3. Ja ma voļ täd jūs nõdritõs ja kārtõksõs ja sūrs veržimizõs.
4. Ja min rõk ja min jutlõks ist ūot mīelpierižis kovalõz sõnši, aga Vaim ja joud ilznägţimizõs,
5. Laz täd usk volg äb rovz kovalõzõs, aga Jumal jouds.
6. Aga mēg rõkandõm kovalõst, mis täudlistõn um, aga äb ūo kovalõz sīe māīlman, äb ka sīe māīlma iļimõdõn, kis ukkõ lǟbõd.
7. Sīepierast ku mēg rõkandõm iļ Jumal kovalõz salas, iļ salatõt, mis Jumal jedmõl aigidi um nõvvõ pand mäd ouvõks,
8. Mis mitikš sīe āiga iļimist äb ūo tǟdõl pand; sīepierast ku až ne volkst tǟdõl pand, ne äb volkst ouvõm Izandt rištõ rabbõnd.
 Luk. 23, 34;
9. Sīepierast, kui um kēratõt: »Mis sīlma äb ūo nǟnd ja kūora äb ūo kūlõn ja rišting sidamõ äb ūo tund, mis Jumal um vaļmõstõn näntõn, kis tǟnda ārmastõbõd.»
10. Aga mäddõn Jumal um nägţõn sīe leb Vaim, sīepierast ku Vaim pēţõb ama ilzõ, ka Jumal tõvvitõd.
11. Sīepierast ku kis kil rovšti tīedab, mis rištings um, až äb vaim, mis täm sizal um.
Neiīž ka mitikš až Jumal Vaim äb tīeda, mis Jumals um.
12. Aga mēg äb ūom sānd māīlma vaimõ, aga Vaimõ, mis um Jumalõst, laz tīedagõm, mis Jumal um andõn mäddõn jõvast mīelst;
13. Sieda mēg ka rõkandõm äb sõnadõks, kui rovz kovalõz opatõb, aga mis Vaim opatõb, vaimlist ažad vaimlistiz nõvvõ võttõs.
14. Aga lejali rišting äb sā käddõ, mis um Jumal Vaimst, sīepierast ku se um täm jedst jämpimi, ja äb või aru sādõ, sīepierast ku ta um vaimlistiz muoistõb.
 p. 1, 23;
15. Aga vaimli sāb aru amast, aga täm entšõst äb sā aru mitikš.
16. Sīepierast ku kis um tundõn Izand mīeldõ, ku tǟnda opatõks?
Aga mäddõn um Kristus mēļ.
 Rom. 11, 34;
3. Pǟkabal.
 Algõd sõnšlõgõd.
Opatijid āt Jumal pālkalist ja tīelist.
Kristus um alli.
1. Ja, veļid, ma iz või tädkõks rõkandõ kui vaimlistõks, aga kui lejalistõks, kui lapstkõks Kristusõs.
2. Ma jūotiz tēḑi sēmḑaks, äb tuoitõks, sīepierast ku tēg sieda ist sȭitat; aga ka paldiņ vel tēg ät sȭitat;
 1 Petr. 2, 2;
3. Sīepierast ku tēg ūot vel lejalist; sīepierast, kuņtš täd vail um int ja rīḑlimi, kas tēg ät ūot lejalist ja ät kǟt rišting vīţi?
4. Sīepierast ku až mingi rõkandõb: Ma ūob Paulus pūold; aga mū: Ma ūob Apollus pūold, kas tēg ät ūot rišting vīţi?
5. Kis siz um Apollus, või kis um Paulus?
Ne āt pālkalist, leb kīend tēg ūot īend usklistõks ja kui Izand um andõn jegaīdõn.
6. Ma ūob pistatõn, Apollus um kastõn, aga Jumal um kazatõn.
7. Neiku mittõ midagid äb ūo äb pistatiji, äb ka kastaji, aga kazatiji Jumal.
8. Aga pistatiji ja kastaji āt ikš; aga jegaikš sāb entš pālka entš tīe pierrõ.
9. Aga mēg ūom Jumal īņitīelist; tēg ūot Jumal kindžmā, Jumal jel.
 Mat. 13, 3—9;
10. Jumal alastõm pierrõ, mis minnõn um andtõt, ma ūob, kui koval jel tēji, pand aliz, aga mū tieb jellõ; aga jegaikš vaņtlõg sīe tagan, kui ta jellõ tieb.
11. Sīepierast ku mū aliz mitikš äb või pānda kui sīe, mis um pandõt, se um Jēzus Kristus.
12. Aga až mingi sīe aliz pǟl nustab kuldõ, õbdõ, tõuridi kividi, pūḑi, ainõ, voļgi;
13. Jegaīd tīe tulab nǟdõbõks, sīepierast ku se pǟva sieda sēļtab, ku ta tuls ēntšta nägţõb, ja mingi jegaīd tīe um, sieda tuļ kāļõb tagan.
14. Až mingiz tīe īeb, mis ta sīe pǟl um nustõn, se sāb palkõ.
15. Aga až mingiz tīe jara palab, sīen līb kaj; ta īž sāb pästõt, aga nei kui leb tul.
16. Kas tēg ät tīedat, ku tēg ūot Jumal tempõl ja ku Jumal Vaim tēši jelab?
17. Až mingi Jumal tempõl jara rikub, sīe rikub Jumal jara; sīepierast ku Jumal tempõl um piva, se ūot tēg.
18. Algõ mitikš pietag ēntšta.
Až mingi arrõb koval volm täd vail sīes āigas, īegõ jämpõks, laz sāgõ kovalõks.
19. Sīepierast ku sīe māīlma kovalõz um jämpimi Jumal jūs; sīepierast um kēratõt: »Ta tabub ilzõ kovald nänt koms.»
20. Ja tegiž: »Izand tūndõb kovald mõtkidi, ku ne āt äbtārpalist.»
21. Nei siz algõ sūrslõg mitikš rovz vaild; sīepierast ku ama um täd,
22. Ikštäuž, kas Paulus, kas Apollus, kas Kēfas, kas māīlma, kas jelami, kas kūolimi, kas voļļist, kas tulbist ažad, ama um täd pierast;
23. Aga tēg Kristus pierast, aga Kristus Jumal pierast.
4. Pǟkabal.
 Apostõld amat.
1. Seļļistõks laz rišting pidag mēḑi, kui Kristus immartijidõks ja kuodapidajidõks iļ Jumal sala ažad.
2. Aga kuodapidajid jūs äb sā emiņ votštõt, ku laz ne sāgõd ustatõbõks lieudtõt.
3. Aga sieda ma äb pan mikšmõks, ku iļ min sāb kuod kandtõt tēšti või rišting kuod pǟvast, aga ka iļ īžentš ma äb kānda kuodõ.
4. Algõ ma kil mittõ midagid tīedag iļ īžentš, aga sīepierast ma vel äb ūo õigistõt, sīepierast ku kuodkāndaji iļ min um Izand.
5. Nei siz algid kāndagid kuodõ jedmõl aigõ, kuņtš Izand tulab, kis ka pimdõm sala ažad pǟvavallõ tūob ja sidamd mõtkõd ilzõ nägţõb, ja siz sāb Jumal kädst jegaikš entš kītõks.
6. Aga sieda ma, veļid, ūob tǟntõn īžentš ja Apollus pǟl täd pierast, laz tēg mēšti oppõgõd äb arrõ entšõst emiņ, kui um kēratõt, algõ tēg mitīd pierast volgõd sūrpǟd īdtuoiz vastõ.
7. Sīepierast, kis tieb sin vail vaitõ?
Aga mis um sinnõn, mis sa äd ūo sānd?
Aga až sa ka ūod sānd, mis sa sūrslõd, neme äb volkst sānd.
8. Tēg ūot juba tǟdõks sīetõt, ūot juba rikkõks sānd, ūot ilm mēḑi irgõnd vāļikšõ, ja koks siz tēg ka vāļikšõnd, laz ka mēg võigõm tädkõks kubs vāļikšõ.
9. Sīepierast ma arrõb, ku Jumal mēḑi apostõlḑi um pand peristõks, kui kūolimiz pierast, ku mēg ūom sānd nägţõksmängkõks māīlman ja engõldõn ja rovstõn.
 Rom. 8, 36;
10. Mēg ūom jǟmpõd leb Kristus, aga tēg ūot kovald Kristusõs, mēg nõddõrd, aga tēg joudzist, tēg ouvõstõt, aga mēg laitõt.
11. Mēg ūom sieda stuņdõ sāņi nei sīemiz kui jūomiz nǟlgas ja ūom paļļõd ja sām piekstõt ja ūom ilm kuodkūožõ
12. Ja nǟm vaijõ ižentš kädudõks tīedõ tieds; suoimdõt mēg pivastõm, vājastõt mēg kāndatõm;
 Apt. 18, 3: 20. 34: 1 Tes. 2, 9; 2 Tes. 3, 8; p. 9, 15;
Rom. 12, 14;
13. Laitõt mēg pālam; mēg ūom sānd māīlma paskaks, rīštõksõks amadõn siedaig sāņi.
14. Äb täddõn äbist tieds ma sieda kēratõb, aga nõvvõ andõs kui entš armõd lapstõn.
15. Sīepierast ku až täddõn ka volks kim tūontõ kazatijiḑi Kristusõs, aga mittõsuggõ pǟgiņ ižḑi; sīepierast ku ma ūob tēḑi sindtõn leb evangelium Kristus Jēzus sizal.
16. Sīepierast ma āndab täddõn nõvvõ: Volgid min tagankējid.
17. Leb sīe ma kāimiz täd jūr Timoteusõ, kis um min ārmaz läpš ja ustatõb Izandõs; ta laz pangõ mīelõ täddõn min riekidi Kristus Jēzus sizal, kui ma amši, jegaīds lātkubs, opatõb.
18. Aga mingist tiebõd ēntšta sūrõks, ku minnõn äb volks tulmõst täd jūr.
19. Aga ma tulab piga täd jūr, až izand tāb, ja sāb tundõm äb rõkkõ, aga nänt joudõ, kis ēntšta sūrõks tiebõd.
 Apt. 18, 21;
20. Sīepierast ku Jumal vald äb ūo leb rõk, aga leb joud.
 p. 2, 4;
21. Mis tēg tāt, kas minnõn līb vitsaks täd jūr tulmõst või ārmastõksõks ja taza vaimkõks?
5. Pǟkabal.
 Paulus klōkšub ulzõ lātkubst īd tigtējiz, algõ seļļi apatõks jara rikkõg ama tīegandõks.
Tigtējist um ēntšta vōidamõst.
1. Amaleb um kūltõb, ku täd vail voļļi puortimi ja seļļi puortimi, mingi ka pagand vail äb ūo, ku mingizõn um täm iza nai.
3 Moz. 18, 7. 8
2. Ja tēg pidat ēntšta sūrõks ja ät murtõt emiņ mittõsuggõ, laz ta sāg ulzõ eitõt täd vaild, kis seļļist tīedõ um tiend.
3. Sīepierast, leja pūolst jara volds, aga vaim pūolst jūs volds, ma ūob, neme jūs volds, iļ sīe kuodõ kandõn, kis nei um tiend,
4. Ku tēg ja mina, vaims kubbõ tund Izand Jēzus nims, leb mäd Izand Jēzus joud,
5. Iļļõ āndam seļļist sātanõn leja ukkõ lēmiz pierast, laz vaim sāgõ pästõt Izand pǟvan.
6. Täd ouv äb ūo jõva.
Kas tēg ät tīedat, ku rāz apatõkst tieb ama tīegandõks appõnõks?
7. Sīepierast pūstigid ulzõ vana apatõks, laz tēg volgõd ūž tīegandõks, neiku tēg ūot äbapantõt; sīepierast ku ka mäd passa ūonõz Kristus um sānd taptõt.
 2 Moz. 13, 7;
8. Nei siz laz pidagõm pivḑi äb vanas apatõksõs, äb ka äbjõvas ja tiglizõs apatõksõs, aga sieldiz mīel ja tuod äbapantõt lēbis.
9. Ma täddõn kēratiz kēras. algõ tēg kǟgõd kubs puortijidõks;
10. Aga äb nei, ku mittõ suggõ sīe māīlma puortijidõks või nǟlgadõks ja rēvijidõks või lȭigajumald usklistõks; siz volks täddõn ulzõ lēmõst māīlmast.
11. Aga ni ma ūob kēratõn täddõn, algõ tēg kǟgõd kubs, až mingi, kis sāb nimtõt veļļõks, um puortiji või nǟlga või lȭigajumald uskli või suoimiji või jūoji või rēviļ, ku seļļizõks äb ūo ka mittõ kubs sīemõst.
 2 Tes. 3, 6;
12. Sīepierast ku, mikš laz ma kāndag kuodõ iļ nänt, kis ullõpēḑin āt, ku teg kāndat kuodõ set iļ nänt, kis sizalpēḑin āt?
13. Kis ullõpēḑin āt, iļ nänt kāndab kuodõ Jumal.
Ēţagid ulzõ tigliz ižentš pūolst.
6. Pǟkabal.
 Iļ kuodõ lēmiz.
Iļ puortimiz.
1. Kis um tēšti nei julgi, až tämmõn um tuoizkõks mingi tiemi, ku ta lǟb kuodõ äbõigist jūr ja äb pivad jūr?
2. Kas tēg ät tīedat, ku pivad lībõd māīlma kuodštijid?
Ja až leb täd sāb māīlma kuodštõt, kas siz tēg ūot äbkȭlbatõbõd iļ vǟkist ažad kuodõ kandõ?
 Näg. 3, 21;
3. Kas tēg ät tīedat, ku mēg kāndam kuodõ iļ engõld? kuijen emiņ iļ āigalist ažad?
4. Až ni täddõn um kuodõ kāndamõst iļ āigalist ažad, tēg voţšõt ulzõ lātkubst puolgditi, nēḑi tēg nustat kāndajidõks.
5. Täd äbiks ma rõkandõb: Kas siz täd vail äb ūo mitītõ nei kovalt, kis võiks kuodõ kandõ entš veļid vail?
6. Aga veļ lǟb veļkõks kuodõ ja pǟlõ sieda äbusklist jūr!
7. Se ni um viga täd siegas, ku täddõn um kuodõ lēmist entš vail; mikšpierast tēg ät kāndatõt parim äbõigõmt? mikšpierast tēg ät kāndatõt parim iļtiemist?
8. Aga tēg tiet äbõigõmt ja tiet iļļõ ja sieda veļidõn.
9. Kas tēg ät tīedat, ku äbõigist äb pierrõt Jumal valdõ?
Algid jeksigid!
Äb ka puortijid, äb ka lȭigajumald usklist, äb ka abjelamiz rikkijid, äb ka imustijid, äb ka polakõd rikkijid,
10. Äb ka salajid, äb ka nǟlgad, äb ka jūojid, äb suoimijid, äb rēviļd äb pierrõt Jumal valdõ.
11. Ja tēšti voļt mingist seļļist; aga tēg ūot pūdõks pieztõt, aga tēg ūot pivaks tiedõt, aga tēg ūot õigistõt Izand Jēzus Kristus nims ja mäd Jumal Vaims.
12. Minnõn um luba tiedõ ammõ, aga ama äb ūo jõvaks; minnõn um luba tiedõ ammõ, aga ma äb ānda ēntšta mittõ mingiz võimiz ala.
13. Tuoit um mag pierast ja mag tuoit pierast, aga Jumal vīb ukkõ nei sīe kui sīe; aga leja äb ūo puortimiz pierast, aga Izand pierast ja Izand leja pierast.
14. Aga Jumal um ka Izandt virgtõn ja virgtõb mēḑi leb entš joud.
15. Kas tēg ät tīedat, ku täd lejad āt Kristus nipstad?
Kas siz Kristus nipstad laz ma tiegõ puort nipstadõks?
Äb kunagid!
16. Või kas tēg ät tīedat, ku se, kis puortõn jūrõ pūtõb, um tämkõks ikš leja?
Sīepierast ku Jumal rõkandõb: »Ne kakš lībõd ikš leja.»
17. Aga kis Izandõn jūrõ pūtõb, um ikš Vaim tämkõks.
 Jāņ 17, 21. 22;
18. Urgigid puortimizõst!
Amad patud, mis rišting tieb, āt ullõpēḑin lejjõ; aga kis puortõb, tieb pattõ ižentš leja jūs.
19. Või kas tēg ät tīedat, ku täd leja um Piva Vaim tempõl tēši, mis täddõn um Jumalõst, ja tēg ät ūot īžentš pierast.
20. Sīepierast ku tēg ūot tõurõst vostõt; siz ouvõstigid Jumalt leb entš lejad ja leb entš jēngõd, mis āt Jumalõn.
 p. 7, 23; 1 Petr. 1, 18. 19;
7. Pǟkabal.
 Iļ abjelamiz ja iļ volmiz ullõpēḑin abjelamist.
1. Aga iļ sīe, mis tēg ūot keratõnd, ma kuostab: Um jõvist rišting pierast äb pūtõ jūrõ naizõn.
2. Aga puortimiz pūolst, laz volgõ jegaīdõn entš nai ja laz volgõ jegaīdõn entš mīez.
3. Mīez laz āndag naizõn mis tulab ja neiīž ka nai mien.
4. Naizõn äb ūo võimi iļ entš leja, aga mien; neiīž ka mien äb ūo võimi iļ entš leja, aga naizõn.
5. Algid kīeldigid ēntšta īdtuoizõn, äb muitiz kui īds mīels, āiga pǟl, laz täddõn volg aigõ Jumalt pallõ; ja tulgid tegiž īdtuoiz jūr, algõ sātan tēḑi kērtag leb täd äbvāldaliz volmiz.
6. Aga sieda ma rõkandõb lubbõ andõs, äb käskõs.
7. Ja ma tāks, laz amad rovz volgõd seļļist kui ma īž; aga jegaīdõn um entš and Jumalõst, īdõn nei ja tuoizõn nei.
8. Aga ma rõkandõb nänt pǟl, kis äb ūot abjelamizõs, ja lesknaist pǟl, ku volks jõvist nänt pierast, až ne īekst, kui ma ūob.
9. Aga až ne äb võit ēntšta vāļikšõ, laz lǟgõd abjelamizõ, sīepierast ku um parimstiz abjelamizõ lǟdõ, äb ku imus pallõ.
10. Aga näntõn, kis āt abjelamizõs, käskõb äb ma, aga Izand, algõ nai laggõg mie jūst.
11. Aga až ta um laggõn, īegõ ta ilm mīestõ või lieppõg miekõks, ja mīez algõ likkõg naiz jara.
12. Aga ne munt pǟl rõkandõb ma, äb Izand: Až mingiz veļļõn um äbuskli nai ja sīen um jõva mēļ täm jūs jellõ, algõ ta likkõg täm jara.
13. Ja až mingiz naizõn um äbuskli mīez ja sīen um jõva mēļ täm jūs jellõ, algõ ta likkõg mie jara.
14. Sīepierast ku äbuskli mīez sāb leb naiz pivatõt ja äbuskli nai sāb pivatõt leb mie, muitiz volkst täd lapst äbpūdist, aga ni ne āt pivalist.
15. Aga až äbuskli lagub, laz ta laggõg; siz se veļ või sõzar äb ūo sugid pālkalizõks tiedõt sīepierast; aga Jumal um arms mēḑi kutsõn.
16. Aga mis sa tīedad, nai, kas sa pästad mīestõ? või mis sa tīedad, mīez, kas sa pästad nāista?
17. Nei kui Izand um jaggõn jegaīdõn, kui Jumal um kutsõn jegaītõ, nei laz ta kǟgõ; ja nei ma sīe āndab ilzõ amši lātkubis.
18. Kis um kutstõt immõriedtõt, algõ viedag täm vizzõ; kis um kutstõt äbimmõriedtõt, algõ sāg immõriedtõt.
19. Immõriedimi äb ūo mittõ midagid ja äbimmõriedimi äb ūo mittõ midagid, aga Jumal pandõkst pidami.
20. Jegaikš īegõ sīezõ kutsimizõ, missõs ta um kutstõt.
21. Ūod sa kui vērg kutstõt, ala murt, ja až sa võid sādõ vabaks, tie sieda parim;
22. Sīepierast ku se, kis leb Izand um kui vērg kutstõt, um Izand vabanika; neiīž um se, kis kui vabanika um kutstõt, Kristus vērg.
 Ef. 6, 6;
23. Tēg ūot tõuristiz vostõt, algid sāgid rovz vērgõdõks.
24. Jegaikš, veļid, īegõ sīezõ, missõs ta um kutstõt leb Jumal.
25. Aga iļ neitsõd minnõn äb ūo Izand käskõ, aga ma āndab nõvvõ, ustõb volds kui se, kis um Izandõst sānd alastõm.
26. Ma ni pidab jõvaks, sīe āiga äda pierast, ku um jõvist rišting pierast, neiīž vōlda.
27. Ūod sa naiz jūr sidtõt, ala voţš vāldiņ sām.
Ūod sa naizõst vāldiņ, ala voţš nāista.
28. Aga až sa ka nāista võtad, sa pattõ äd tie, ja až neitst lǟb mielõ, ta äb ūo pattõ tiend; aga seļļistõn līb äda leja pūolst, aga ma vōidaks tēḑi.
29. Aga sieda ma kītõb, veļid, ku īļīend āiga um līti; laz kīen āt naist, volgõd, neme näntõn äb volkst,
 Rom. 13, 11;
30. Ja itkijid, neme ne äb volkst itkijid, ja rīemijid, neme ne äb volkst rīemijid, ja kis vostabõd, neme äb volks näntõn,
31. Ja kis tārpatõbõd māilmõ, neme ne äb tārpatõkst, sīepierast ku sīe māīlma näg lopub.
32. Aga ma tāb, ku tēg volkst ilm murtõ.
Kis äb ūo lōlatõt, murtõb iļ Izand ažad, kui võib Izandõn mīelpierri vōlda.
33. Aga kis um lōlatõt, murtõb iļ māīlmalist ažad, kui ta võib naizõn mīelpierri vōlda,
 Luk. 14, 20;
34. Ja sāb murtõt.
Ja nai, kis äb ūo mielõ lǟnd, ja neitst murtõb iļ Izand ažad, kui volks piva leja ja jeng pūolst, aga mielõ lǟnd murtõb iļ māīlmalist ažad, kui ta võib mien mīelpierri vōlda.
35. Aga sieda ma rõkandõb täd pǟl täd entš jõvam pierast, äb neme ma tāks täddõn leņtš immõr eitõ, aga sīepierast, ku se um knašistiz ja tēg sāt ītõluggõ Jumal pūol viedtõt.
36. Aga až mingi mõtlõb, ku ta entš neitstõn äb tie jõvist, ku ta um juba iļ āigastõd, ja ku tämmõn nei um volmõst, laz tieg mis tāb, ta äb tie pattõ, āndag mielõ.
37. Aga až mingi sīe pǟl višistiz pīlõb entš sidams, ku tämmõn äb ūo vajag, ja tämmõn um võimi iļ īžentš ja um sieda entš sidams jeddõ võttõn, se jetag entš neitst, ta tieb jõvist.
38. Nei siz, kis entš neitst āndab mielõ, tieb jõvist, ja kis äb ānda mielõ, tieb parimstiz.
39. Nai um sidtõt sīe āiga pǟl, kuņtš täm mīez jelab, aga až mīez inub kūolõm, siz ta um vāldiņ ja võib lǟdõ mielõ, kīen jūr ta tāb, set Izandõs.
40. Aga ta um pivalim, až ta nei īeb, min arrimiz pierrõ; aga ma pidab, ku ka minnõn um Jumal Vaim.
8. Pǟkabal.
 Iļ lõigajumald oppõr ja volmiz nõddõrd veļid vastõ.
1. Aga iļ lȭigajumald oppõrd mēg tīedam, ku mäddõn amadõn um tundimi.
Tundimi tieb kȭŗkaks, aga ārmastõks parantõb.
2. Aga až mingi arrõb midagid tundõm, ta äb tund nei, kui volks tundõmõst.
3. Aga až mingi ārmastõb Jumalt, se um tämst tundtõt.
4. Iļ lȭigajumald oppõrd sīemiz mēg ni tīedam, ku mitītõ lȭigajumalt māīlmas äb ūo ja n mūdõ Jumalt äb ūo, ku īdikš.
5. Ja laz kil seļļiži volgõ, kis jumaldõks sābõd nuttõt, nei touvõs kui mā pǟl, neiku um pǟgiņ jumalḑi ja izandidi,
6. Aga mäddõn um ikš Jukal, Iza, kīenst um ama ja mēg täm sizal, ja ikš Izand Jēzus Kristus, leb kīen um ama ja mēg leb täm.
7. Aga äb amadõn ūo se tundimi; aga mingist kādlõbõd siedaig sāņi iļ lȭigajumal ja sīebõd neme lȭigajumald oppõrt, ja nänt sidam tundimi, nõddõr volds, sāb riktõt.
8. Aga tuoit äb tie mēḑi Jumalõn mīelpierristõks, sīepierast ku až mēg äb sīem, mēg äb ūom parimd, ja až mēg sīem, mēg äb ūom tiglimd.
9. Aga vaņtligid, algõ se täd võimi sāgõ nõddõrdõn kajjõks.
10. Sīepierast ku až mingi nǟks sīnda, kīen um seļļi tundimi, lȭigajumal kuodas lōda jūs istam, kas siz sīe sidam tundimi, kis nõddõr um, äb viedastõks tǟnda sīem lȭigajumald oppõrt.
11. Ja nõddõr veļ, kīen jedst Kristus um kūolõn, lǟb ukkõ leb sin tundimiz.
12. Aga nei pattõ tieds veļid vastõ ja rabbõs iļ nänt nõddõr sidam tundimiz mēg tiem pattõ Kristus vastõ.
13. Sīepierast, až tuoit tieb min veļļõ nukkõrõks, ma äb sīe vozzõ iganõs, algõ ma tieg entš veļļõ nukkõrõks.
9. Pǟkabal.
 Iļ jumallaps vaba volmiz ja vaimliz võikslimiz.
1. Kas ma äb ūo vaba?
Kas ma äb ūo apostõl?
Kas ma äb ūo nǟnd mäd Izandt Jēzusõ?
Kas tēg ät ūot min tīe Izandõs?
 p. 15, 8;
2. Až ma muntõn äb ūo apostõlõks, siz täddõn ma ūob, sīepierast ku tēg ūot min apostõl amat vizantõks Izandõs.
3. Se um min vastatõks näntõn, kis mīnda kuodštõbõd.
4. Kas mäddõn äb ūo võimi sīedõ ja jūodõ?
5. Kas mäddõn äb ūo võimi sõzart naizõks īņi võttõ, kui ka ne munt apostõld ja Izand veļid ja Kēfas?
6. Või kas minnõn īdõn ja Barnabasõn äb ūo võimi tīedõ tiedõ?
7. Kis lǟb kunagid suoda pǟl iļ entš pālka?
Kis pistatõb vīnõmäggõ ja äb sīe täm vīļakazzõ?
Või kis kaitsõb kaŗŗõ ja äb sīe kāŗa sēmḑast?
8. Kas ma sieda rõkandõb rišting vīţi?
Või kas sieda äb rõkand ka pandõkst opatõks?
9. Sīepierast ku Mōzus pandõkst opatõksõs um kēratõt: »Ala sida sū vizzõ ǟrgan, kis pūoļtab.» Kas Jumal murtõb ǟrgad pierast?
10. Või ta ama emiņ äb rõkand mäd pierast?
Sīepierast ku mäd pierast um kēratõt, ku kīndajizõn um kīndamõst lūotõks pǟl, ja kis pūoļtab, lūotõks pǟl, ku sāb entš jaggõ.
11. Ku mēg tēži ūom killõnd vaimlist, kas um sūr aža, ku mēg tēšti nītõm lejalist?
12. Až muntõn um iļ täd seļļi võimi, kui emiņ äb mäddõn?
Aga sieda võimist mēg äb ūom tārpatõnd, aga mēg kāndatõm ammõ, algõ mēg tiegõm mingist vībtimist Kristus evangeliumõn.
13. Kas tēg ät tīedat, ku ne, kis pivvõ tīedõ tiebõd, pivast sīebõd? ja kīen um tīe āltar jūs, ku ne sābõd jaggõ āltar pǟld?
14. Neiīž um Izand ka sīe kõrdõl pand, ku ne, kis evangeliumõ tieutõbõd, evangeliumst jelabõd.
15. Aga sīest ma äb ūo mittõ midagid tārpatõn ja sieda ma äb ūo kēratõn, laz minkõks nei suggõg, sīpierast ku minnõn volks parim kūolõ, äb ku mingi min kītõks tijalizõks tieks.
16. Sīepierast až ma tieutõb evangeliumõ, äb ūo minnõn mis sūrslõ, sīepierast ku minnõn um sieda tiemõst; aga äda minnõn, až ma evangeliumõ äb tieut.
17. Sīepierast až ma sieda tieb jõvast mīelst, um minnõn pālka, aga až vastõ mīeldõ, um amat minnõn ilzõ andtõt.
18. Mis pālka um siz minnõn, až ma evangeliumõ tieutõs evangeliumõ ilm maksõ opatõb, algõ ma tiglist tārpatõg entš võimist evangelium jūs?
19. Sīepierast ma ūob, amšti vaba volds, īžēntšta tiend amadõn pālkalizõks, laz ma nēḑi emiņ vīndag,
20. Ja ūob sānd jūdõdõn kui jūd, laz jūdidi vīndag; näntõn, kis pandõkst opatõks al āt, kui pandõkst opatõks al volds, algõ ma īž volgõ pandõkst opatõks al, laz nēḑi vīndag, kis āt pandõkst opatõks al;
21. Näntõn, kis āt ilm pandõkst opatõkst, kui ilm pandõkst opatõkst, äb volds ilm pandõkst opatõkst Jumal jeds, aga volds pandõkst opatõksõs leb Kristus, laz vīndag nēḑi, kis āt ilm pandõkst opatõkst.
22. Nõddõrdõn ma ūob nõddõrõks sānd, laz nõddõrḑi vīndag; amadõn ma ūob amaks sānd, laz amţiz mingiži vīndag.
 2 Kor. 11, 29;
23. Aga ma tieb ammõ evangelium pierast, laz ma sāgõ jaggõ täm jūs.
24. Kas tēg ät tīedat, ku ne, kis võikslimiz kūožõs jūokšõbõd, kil amad jūokšõbõd, aga ikš sāb ouv maksõ?
Jūokšigid nei, laz tēg sāgõd.
25. Aga jegaikš, kis võikslõb, vāļikšõb ēntšta amas; ne ni kil, laz sāgõd kaddijiz krūonõ, aga mēg äbkaddijiz.
26. Ma siz ni jūokšõb nei, äb neme äbtieutõbõn vastõ; ma taplõb, äb neme tūldõ pieksõs;
27. Aga ma pīkstõb ala ja tieb pālkalizõks entš leja, algõ muntõn jutlõs īž sāg äb kȭlbatõbõks.
10. Pǟkabal.
 Um ēntšta vōidamõst lejalist julgitõst.
1. Sīepierast, veļid, ma tāb, laz tēg pangõd tǟdõl, ku mäd izad āt amad pīla al vond ja āt amad leb mier lǟnd
2. Ja āt amad Mōzus pǟl rištõt pīlas ja miers
3. Ja āt amad ītist vaimlist tuoitõ sīend
4. Ja āt amad ītist vaimlist jūomnaigõ jūond, sīepierast ku ne juoit vaimlizõst kivst, mis īņi lekš, aga se kiv voļ Kristus.
5. Aga Jumalõn iz ūo jõva mēļ pǟgiņd vastõ nēšti, sīepierast ne sait jara loptõt kōgars.
6. Aga ne ažad āt suggõnd mäddõn nägţõksõks, algõ mēg imustõgõm tigliži ažḑi, nei kui ne āt imustõnd.
7. Algid ka sāgid lȭigajumald pālkalistõks, nei kui munt nēšti, kui um kēratõt: »Rov istiz māzõ sīem ja jūom ja nūziz ilzõ mǟngam.»
8. Algõm ka puortõm, nei kui munt nēšti āt puortõnd ja sadist iļ īd pǟva kakškimdõ kuolm tūontõ.
9. Algõm kērtam ka Izandt, nei kui munt nēšti āt kertõnd ja āt ukkõ lǟnd leb ūškad.
10. Algid nurikšigid vastõ, nei kui munt nēšti āt vastõ nurikšõnd ja lekšt ukkõ leb jararikkijiz.
 4. Moz. 14, 2. 36;
11. Aga se ama um suggõn näntõn nägţõksõks ja um ilzõ kēratõt mäddõn tǟdõl panmizõks, kīend pǟl māīlma lopandõks um tund.
12. Sīepierast kis pīlõb, vaņtlõg, algõ sadag.
13. Täd jūr äb ūo astõn muiti kērtami, kui rišting vīţi; aga Jumal um ustatõb, kis tēḑi äb las emiņ kērtam, kui tēg sȭitat, aga tieb kērtamizõn ka seļļiz lopandõks, ku tēg sȭitat kāndatõ.
14. Leb sīe urgigid, min armõd, lȭigajumald palkimizõst.
15. Ma rõkandõb kui muoistlist pǟl; arrigid tagan, mis ma rõkandõb.
16. Se pivastõt bikar, mis mēg pivastõm, kas se äb ūo ītimi Kristus vierkõks?
Lēba, mis mēg mūrdam, kas se äb ūo ītimi Kristus lejaks?
 Mat. 26, 27;
17. Kui ikš lēba, nei mēg pǟgiņd ūom ikš leja, sīepierast ku mēg amad sām jaggõ sīe īd lēba jūs.
18. Vaņtligid Izrael pǟl, leja pūolst, kas näntõn, kis oppõrḑi sīebõd, äb ūo jaggõ āltar jūs?
19. Mis ma ni rõkandõb?
Kas sieda, ku lȭigajumal um midagid või ku lȭigajumald oppõr um midagid?
20. Sīepierast, až ne oppõrtõbõd, ne oppõrtõbõd äbjõvad vaimõdõn ja äb Jumalõn; aga ma äb tā, ku tēg sāt äbjõvad vaimõd ītlistõks.
 Lr. 106, 37;
21. Tēg ät võit jūodõ Izand bikart ja äbjõvad vaimõd bikart; täddõn äb või vōlda jaggõ Izand lōda jūs ja äbjõvad vaimõd lōda jūs.
22. Kas mēg tām Izandt erţlõ?
Kas mēg ūom joudzimist kui ta?
23. Minnõn um luba tiedõ ammõ, aga ama äb ūo jõvaks; minnõn um luba ammõ tiedõ, aga ama äb parant.
24. Algõ mitikš voţšõg īžentš pierast, aga tuoiz pierast.
25. Ammõ, mis vozatõrg pǟl mīdõt sāb, sīegid, mittõ midagid pēţõs entš sidam tundimiz pūolst,
26. Sīepierast ku Izandõn um mā ja täm täudõm.
27. Aga až mingi nēšti, kis äb uskõt, tēḑi kutsub ja tēg tāt lǟdõ, siz sīegid ammõ, mis täddõn sāb jeddõ pandõt, mittõ midagid pēţõs entš sidam tundimiz pūolst.
28. Aga až mingi kītõb täddõn: Se um lȭigajumald oppõr, siz algid sīegid sīe pierast, kis sieda um tieutõbõks tiend, ja sidam tundimiz pierast.
29. Aga ma kītõb: Äb sin entš, aga sīe tuoiz sidam tundimiz pierast; sīepierast ku, mikšpierast laz iļ min vaba volmiz kuodõ kāndag tuoiz sidam tundimi?
30. Až ma täm tiennõs vastõ võtab, mikšpierast siz ma sāb suoimdõt sīe pierast, iļ mis ma tienub?
31. Sīepierast siz, või tēg sīet, või tēg jūot, või tēg midagid tiet, tiegid ammõ Jumal ouvõks.
32. Algid sāgid nukritõks äb jūdõdõn, äb grīekõdõn, äb Jumal lātkubbõn.
33. Nei kui ka ma amas amadõn mīelpierri ūob, äb voţšõs sieda, mis minnõn entšõn, aga mis pagandõn um jõvam pierast, laz ne sāgõd pästõt.
11. Pǟkabal.
 Jēngõd īt ja īžkist alastõm andõd.
1. Sāgid min tagakējidõks, kui ka ma ūob Kristusõn.
 p. 4, 16;
2. Ja ma āndab kītõkst täddõn, ku tēg amši ažis min pǟl mõtlõt ja pidat sǟdmidi nei, kui ma ūob nänt täddõn andõn.
3. Aga ma tāb, laz tēg tīedagõd, ku jegaīd mie pǟ um Kristus, aga naiz pǟ um mīez, aga Kristus pǟ um Jumal.
4. Jegaikš mīez, kis Jumalt pālab või rõkandõb kui profetõd kattõt pǟkõks, tieb äbist entš pǟn.
5. Aga jegaikš nai, kis Jumalt pālab või rõkandõb kui profetõd äbkattõt pǟkõks, tieb äbist entš pǟn, sīepierast ku se um neiīž, neme ta volks kerikštõt.
6. Sīepierast, až nai ēntšta äb kata, sāgõ ta kerikštõt; aga až se ni um naizõn äbiks, ku ta um kerikštõt või pāļazpǟ, laz ta katag ēntšta.
7. Sīepierast äb ūo mien pǟdõ katamõst, ku ta um Jumal bīlda ja ouv; aga nai um mie ouv.
8. Sīepierast ku mīez äb ūo naizõst, aga nai miest.
9. Sīepierast ku mīez äb ūo ka lūodõt naiz pierast, aga nai mie pierast.
10. Leb sīe um volmõst naizõn võimiz tēḑ pǟ pǟl, engõld pierast.
11. Sīegid äb ūo äb nai ilm mīestõ, äb ka mīez ilm nāista Izand sizal.
12. Sīepierast ku neiīž kui nai um miest, neiīž ka mīez um leb naiz, aga ama um Jumalõst.
13. Arrigid tagan īžentš jūs, kas se sǟdõb, ku nai pālab Jumalt äbkattõt?
14. Ja kas ila īž äb opat tēḑi. ku se um äbiks, až mien āt pitkad ibukst?
15. Aga až naizõn āt pitkad ibukst, se um tämmõn ouvõks, sīepierast ku pitkad ibukst āt tämmõn andtõt katamiz pierast.
16. Aga až mingi arrõb vastõ rõkandõm, ta tīedag, ku mäddõn seļļist irdõkst äb ūo, äb ka Jumal lātkubbõn.
17. Aga sieda tieutõbõks tieds ma kītõkst äb ānda, ku tēg tult kubbõ äb jõvamõks, aga kajjõks.
18. Ežmõks sīepierast, ka ma kūlõb, ku lātkubbõ kubbõ tund, voļļi täd vail mõtkõdvait, ja jagiņ ma uskub sieda.
19. Sīepierast ku lagandõksõn um volmõst täd vail, laz ne õigist tulgõd nǟdõbõks täd vail.
20. Ku tēg nei entš vail kubbõ tult, äb ūo Izand ȭdigiži sīemõst,
21. Sīepierast ku sīemiz jūs võtab jegaikš ežmõks entš sīemnaigõ, ja mū īeb sīemõt, aga mū um täuž.
22. Kas siz täddõn äb ūo kuodidi, kus tēg võit sīedõ ja jūodõ?
Või tēg Jumal lātkubbõ puolgõt ja tiet äbist näntõn, kīen äb ūo?
Mis laz ma kītõg täddõn?
Laz ma āndag kītõkst täddõn?
Iļ sīe ma kītõkst äb ānda.
23. Sīepierast ma ūob Izandõst sānd, mis ma ka täddõn ūob andõn, ku Izand Jēzus sīel īel, ku ta sai jara andtõt, võtiz lēba
 Mat. 26, 26—28;
Mark. 14, 22—24;
24. Ja tiennõn mūrdiz ja rõkandiz: Se um min leja, mis täd pierast um, sieda tiegid min mǟdlimizõks.
25. Neiīž ka bikar pierrõ ȭdigiži rõkandõs: Se bikar um ūž testament min viers, sieda tiegid, mitskõrd īd tēg jūot, min mǟdlimizõks.
26. Sīepierast, mitskõrd īd tēg sīet sieda leibõ ja bikart jūot, tieutigid iļ Izand kūolimiz, kuņtš ta tulab.
27. Aga kis kui äbvertli leibõ sīeb või jūob Izand bikart, līb sīli Izand leja ja vier jūs.
28. Aga laz rišting arrõg ēntšta lebbõ ja nei sīegõ sīest lēbast ja jūogõ sīest bikarst.
29. Sīepierast, kis kui äbvertli sīeb ja jūob, se sīeb ja jūob īžentšõn suņdõks, äb pands tǟdõl sieda lejjõ.
30. Leb sīe ku täd vail um pǟgiņ nȭrkidi ja rujḑi ja pǟgiņd maggõbõd.
31. Aga až mēg īž iļ entš kuodõ kāndaksmõ, siz äb sāks iļ mäd kuod kandtõt.
32. Aga ku iļ mäd sāb kuod kandtõt, siz mēg sām Izandõst kazatõt, algõ mēg sāgõm jara kuodštõt kubs māīlmaks.
33. Nei siz, min veļid, ku tēg tult kubbõ sīem, vodligid īdtuoiz tagan.
34. Aga až mingi tāb sīedõ, sīegõ kuonnõ, algõ tēg volgõd kubbõ tund suņd pierast; aga sīe mū ma panab kõrdõl, ku ma līb tund.
12. Pǟkabal.
 Vaim andist.
1. Aga iļ vaimlist andõd, ma äb tā, veļid, ku tēg ät tīedat.
2. Tēg tīedat, ku tēg voļt pagand, tēg sait neme vegliz kīsktõt mǟmist lȭigajumald jūr.
3. Sīepierast ma āndab täddõn tieutõbõks, ku mitikš, kis leb Jumal Vaim rõkandõb, äb kīt: Jēzus um jara vandõt, ja mitikš äb või kītõ: Jēzus um Izand, až äb leb Piva Vaim.
4. Aga āt mitmõsuglist andõd, aga se īž Vaim.
 Rom. 12, 6;
5. Ja āt mitmõsuglist amatõd ja se īž Izand.
6. Ja āt mitmõsuglist jōdõd, aga se īž Jumal, kis tieb ammõ amas.
7. Aga Vaim sieldõm sāb andtõt jegaīdõn jõvamõks.
8. Sīepierast ku leb Vaim sāb andtõt īdõn kovalõz sõna, aga tuoizõn entštundimiz sõna, sīe entš Vaim pierrõ.
9. Tuoizõn usk sīe entš Vaim sizal, aga mūn andõd tierrõks tiedõ sīe īd Vaim sizal.
10. Aga mūn vegiži tīeḑi tiedõ, mūn profetõ, aga mūn tagan arrimi iļ vaimõd, tuoizõn kīeld and, aga mūn kīeld sēļtami.
 p. 14, 5;
11. Aga sieda ammõ tieb ikš ja se īž Vaim, jaggõs jegaīdõn īškiz, kui ta tāb.
 p. 7, 7;
Rom. 12, 3;
12. Sīepierast ku, kui leja um ikš ja tämmõn um pǟgiņ nipstidi; aga amad leja nipstad, laz nēḑi volgõ pǟgiņ, āt ikš leja, neiīž ka Kristus.
13. Sīepierast ku ka mēg ūom amad rištõt leb īd Vaim īd lejaks, või jūdõd, või grīekõd, või vērgõd, või vabad, ja ūom amad jūotõt leb īd Vaim.
14. Sīepierast ku ka leja äb ūo ikš nipsta, aga pǟgiņd.
15. Až jālga rõkandõks: Ku ma äb ūo kež, ma äb ūo sīest lejast; kas siz sīepierast ta äb ūo sīest lejast?
16. Ja až kūora rõkandõks: Ku ma äb ūo sīlma, ma äb ūo sīest lejast; kas siz sīepierast ta äb ūo sīest lejast?
17. Až ama leja volks sīlma, kus īeks kūlimi? až ama, kūlimi, kus nūškimi?
18. Aga Jumal um ni pand nipstad leja jūr, jegaīd nēšti, kui ta um tānd.
19. Aga až ne amad volkst ikš nipsta, kus īeks leja?
20. Aga ni um kil pǟgiņ nipstidi, aga leja um ikš.
21. Ja sīlma äb või rõkandõ käd pǟl: Minnõn äb ūo vajag sīnda; või tegiž pǟ jālgad pǟl: Minnõn äb ūo vajag tēḑi.
22. Aga pǟgiņ emiņ um vajag nēḑi leja nipstidi, mis neme nõdrõmõd volkst.
23. Ja mis mēg arrõm ama äbouvlistõn volm leja jūs, näntõn mēg panm ama emiņ ouvõ immõr, ja mäd ūigmad sābõd ama ildzist kattõt.
24. Aga iļ mis mēg äb uigõm, näntõn äb ūo vajag, sīepierast ku Jumal um leja kubbõ pand andõs äbouvlizõn sūrimt ouvõ.
25. Algõ volgõ lejas mõtkõdvaitõ, aga laz nipstad ītist murtõgõd iļ īdtuoiz.
26. Ja až ikš nipsta kāndatõb, kāndatõbõd amad nipstad īņi; až nipsta sāb ouvõstõt, āt amad nipstad rīemlist.
27. Aga tēg ūot Kristus leja ja nipstad jag pierrõ.
 Rom. 12, 5;
28. Ja Jumal um mūḑi lātkubbõ pand kui ežmist, apostõldõks, tuoizõks profetõdõks, kuolmandõks opatijidõks; siz imtīed tējid, siz andõd tierrõks tiedõ, ablist, vāļikšijid, kīeld and.
29. Kas amad āt apostõld?
Kas amad āt profetõd?
Kas amad āt opatijid?
Kas amad āt imtīed tējid?
30. Kas amadõn āt andõd tierrõks tiedõ?
Kas amad rõkandõbõd kīeldkõks?
Kas amad võibõd seļtõ?
31. Aga nõvtigid amad jõvad andõd tagan, ja ma nägţõb täddõn ildzist jõvvõ riekkõ.
13. Pǟkabal.
 Iļ ārmastõks.
1. Až ma rõkandõks rovz ja engõld kīeldkõks, aga minnõn äb volks ārmastõkst, ma volks koluz vask või killiji kīela.
2. Ja až ma võiks profetõ ja tīedaks amad sala ažad ja ama tundimiz ja až minnõn volks ama usk, neiku võiks mägud immõr nustõ, aga minnõn äb volks ārmastõkst, ma äb volks mittõ midagid.
3. Ja až ma ama entš vīļa jara jaggõks sāņtõdõn ja až ma entš leja āndaks, laz ma sāgõ jara kittõt, aga minnõn äb volks ārmastõkst, se äb volks mittõ mingiz jõvamõks.
4. Ārmastõks um pitkamēļi, ārmastõks nägţõb jõvvitõ, ta äb ūo kadli, ārmastõks äb sūrsl, ta äb tie ēntšta sūrõks.
5. Ta äb kǟ rumalist, ta äb voţš īžentš pierast, ta äb ūo kõzzi, ta äb mõtl tig pǟl.
6. Ta äb rīem iļ äbõigõm, aga ta rīemõb īņi iļ tuod.
7. Ta katab ammõ, ta uskub ammõ, ta lūotõb ammõ, ta kāndatõb ammõ.
 Zvs. 10, 2;
8. Ārmastõks äb lop mittõ kunagid, laz ka profetimi kaddõg, laz kīeld loppõgõd, laz tundimi kaddõg.
9. Sīepierast ku mēg tundõm jagiņ ja profetõm jagiņ.
10. Aga ku täudõm tulab, siz se, mis um jagiņ, kadub.
11. Ku ma voļ läpš, siz ma rõkandiz kui läpš, mõtliz kui läpš, arriz kui läpš, aga miekõks sānd ma jetiz lapsliz volmiz.
12. Sīepierast ku ni mēg nǟm kui leb spīegiļ tabandõksõs, aga siz pālgast palgõ; ni ma tūndõb jagiņ, aga siz ma tūndõb nei, kui ka ma ūob tundtõt.
 2 Kor. 5, 7
13. Aga ni īeb usk, lūotõks, ārmastõks, ne kuolm, aga nēšti sūrim um ārmastõks.
14. Pǟkabal.
 Il vaimlist andõd.
1. Nõvtigid ārmastõks tagan, murtigid iļ vaimlist ažad, aga ama emiņ, laz tēg võigõd rõkandõ kui profetõd.
2. Sīepierast ku kis kīeldkõks rõkandõb, äb rõkand rovz pierast, aga Jumal pierast, sīepierast ku mitikš äb kūl, aga ta rõkandõb vaims iļ sala ažad.
3. Aga kis kui profetõd rõkandõb, se rõkandõb rovz pǟl parantimiz, nõv āndamiz ja rīemtimiz pierast.
4. Kis kīeldkõks rõkandõb, parantõb īž ēntšta, aga kis kui profetõd rõkandõb, parantõb lātkubbõ.
5. Aga ma tāks, laz tēg amad rõkandõgõd kīeldkõks, aga vel emiņ, laz tēg rõkandõgõd kui profetõd; aga kis kui profetõd rõkandõb, um sūrim äb ku se, kis kīeldkõks rõkandõb, až ta pǟlõ iseda äb sēļta, laz lātkub sāgõ parantimist.
6. Aga ni, veļid, až ma tulks täd jūr rõkandõm kīeldkõks, mis ma täddõn äbţõks, ku ma äb rõkandõks täd pǟl või leb nägţimist, või leb tundimiz, või leb profetõd opatõkst, või leb opatõks?
7. Neiīž um nänt äbjelzist ažadõks, volgõ lil, volgõ kāndla, ku ne äb āndat entšsugliži ēļi, kui laz tīedag, mis lilkõks sāb pūgdõt või mis kāndla pǟl sāb rabdõt?
8. Ja sīepierast, až bazun āndab ulzõ äbsieldiz īel, kis tieb ēntšta vaļmõks suoda pǟl?
9. Neiīž ka, až tēg leb kīeld ät āndat muoistõbt rõkkõ, kui laz tīedag, mis sāb rõkandtõt?
Sīepierast ku tēg rõkandõt tūlõ.
10. Māīlmas um kil setmiņsugliži ēļi, ja mitikš äb ūo äbmuoistõb.
11. Až ni ma äb sā aru īel tǟntõkst, ma līb umbkēļi sīe jedst, kis rõkandõb, ja rõkandiji umbkēļi min jedst.
12. Nei ka tēg, ku tēg nõvtõt vaimlist ažad tagan, nõvtigid laz täddõn volgõ killõld lātkub parantimizõks.
13. Leb sīe laz se, kis kīeldkõks rõkandõb, pallõs pālag, laz ta võigõ seļtõ.
14. Sīepierast ku, až ma kīeldkõks pallõs pālab, siz min vaim pallõs pālab, aga min mēļ um äbkazli.
15. Mis siz ni um?
Ma pallõs pālab vaims, aga ma pallõs pālab ka mūoštõksõks; ma lōlab vaims, aga ma lōlab ka mūoštõksõks.
16. Kui muitiz, až sa kītõkst āndad vaims; kui võib se, kis jūs pīlõb ja aru äb sā, kītõ amen sin pālandõks jūr?
Sīepierast ku ta äb tīeda, mis sa rõkandõd,
17. Sīepierast ku sa kil jõvist tienud, aga tuoi äb sā parantõt.
18. Ma tienub Jumalt, ku ma emiņ kui tēg amad kīeldkõks rõkandõb.
19. Aga lātkubs ma tāb rõkandõ paramstiz vīž sõnnõ mūoštõksõks, laz ma opatõg ka mūḑi, äb ku kim tūontõ sõnnõ kīeldkõks.
20. Veļid, algid sāgid lapstõks mūoštõks pūolst, aga volgid lapst tig pūolst, aga mūoštõksõks sāgid täudlistõks.
 Ef. 4, 14;
21. Pandõkst opatõksõs um kēratõt: Ma rõkandõb munt kīeldkõks ja munt ūldkõks sīe rov pǟl, ja ka nei ne äb kūlõt mīnda, rõkandõb Izand.
 5 Moz. 28, 49;
22. Nei siz, kīeld äb ūot tǟdõks usklistõn, aga äbusklistõn ja rõkandimi kui profetõd äb äbusklistõn, aga usklistõn.
23. Až ni ama lātkub kubbõ tulks īdõ kūožõ ja amad rõkandõkst kīeldkõks ja tulkst sizzõl äbtīedajid või äbusklist, kas ne äb kītõkst, ku tēg ūot jǟmpõd?
24. Aga až amad rõkandõkst kui profetõd ja tulks sizzõl mingi äbuskli või äbtīedaji, ta sāks amšti ädastõt ja amšti sāks il täm kuod kandtõt.
25. Täm sidam sala ažad tulkst tieutõbõks, ja ēntšta siļmiļ māzõ eitõs ta pallõs pālaks Jumalt ja tieks tieutõbõks, ku Jumal um täd vail.
26. Mis siz ni um, veļid?
Ku tēg kubbõ tult, um jegaīdõn loul, um opatõks, um nägţimi, āt kīeld, um sēļtami, volg ama parantimizõks.
 p. 11, 18. 20; p. 12, 8—10;
27. Aga až mingi kīeldkõks rõkandõb, siz kakš või ama emiņ kuolm ja kȭrda pierast, ja ikš laz sēļtag.
28. Aga až äb ūo kis sēļtab, siz laz ta pīlõg vāgiž lātkubs ja laz rõkandõg īžentšõks ja Jumalõks.
29. Aga profetõd laz rõkandõgõd kakš või kuolm, ja munt laz arrõgõd tagan.
 1 Tes. 5, 21;
30. Aga až mingiz mūn, kis istab, tulab nägţimi, siz laz ežmi īegõ vāgiž.
31. Sīepierast ku īdiņ tēg võit amad kui profetõd rõkandõ, laz amad oppõgõd ja amad nõvvõ sāgõd.
32. Ja profetõd vaimõd āt kūldzist profetõdõn.
33. Sīepierast ku Jumal äb ūo siegandõks, aga arm Jumal.
Nei kui amši pivad lātkubis,
34. Naist laz pīlõgõd vāgiž lātkubis, sīepierast ku näntõn äb sǟd rõkandõ, aga vōlda kūldzistõn, kui ka pandõkst opatõks kītõb.
 1 Tim. 2, 12; p. 11, 3;
Ef. 5, 22;
35. Aga až ne tābõd midagid oppõ, laz ne kuonnõ kizzõgõd entš mied kädst, sīepierast ku um naizõn äbiks lātkubs rõkandõ.
36. Kas leb täd um Jumal sõna ulzõ lǟnd?
Või ta um tund īd täd jūr?
37. Až mingi arrõb, ku ta um profet või vaimli, sīen um aru sāmõst, ku se, mis ma täddõn kēratõb, um Jumal pandõks.
38. Aga až mingi äb sā aru, algõ sāg aru.
39. Nei siz, min veļid, nõvtigid profetõd rõk tagan ja algid kīeldigid rõkandõ kīeldkõks.
40. Ama volgõ ouvzist ja kȭrda pierast.
15. Pǟkabal.
 Iļ ilznūzimiz kūolinist.
1. Aga, veļid, ma tieb täddõn tieutõbõks sīe evangelium, mis ma täddõn ūob tieutõn, mis tēg ka ūot vastõ võttõnd ja missõs tēg pīlõt,
2. Leb mis tēg sāt ka pästõt, až tēg sieda nei pidat, mingist sõnadõks ma ūob tieutõn — až set tēg ät ūot mūita uskõnd.
3. Sīepierast ma ūob ama jeds täddõn andõn, mis ka ma ūob sānd, ku Kristus um mäd patud jedst kūolõn kērad pierrõ
4. Ja ku ta um muldõ mattõt ja ku ta um virgtõt kuolmandõmõn pǟvan kērad pierrõ
5. Ja ku ta um nǟdõt Kefasõst, pierrõ sieda nēšti kādtuoistinist.
 Luk. 24, 34;
6. Pierrõ sieda ta um nǟdõt emiņ kui vīž sada veļist īdõl āigal, kīenšti pǟgiņd vel jelabõd siedaig sāņi, aga mūḑi um kūolõm innõn.
7. Pierrõ sieda ta um nǟdõt Jakobusõst, siz amšti apostõlist.
8. Aga pierrõ nēḑi amḑi um ta nǟdõt ka minst, kui äbāigaliz sindõnst.
9. Sīepierast ūob ma se ama piški apostõld vail, kis äb ūo vertli ku tǟnda nutab apostõlõks, leb sīe ku ma ūob Jumal lātkubbõ vājastõn.
10. Aga leb Jumal alastõm ma ūob, mis ma ūob, ja täm alastõm äb ūo min jūs tijali vond, sīepierast ku ma ūob emiņ tīedõ tiend kui ne amad, sīegid äb ma, aga Jumal alastõm, mis minkõks um.
11. Volgõ ni ma, volgõd ne, nei mēg jutlõm ja nei tēg uskõt.
12. Až ni iļ Kristus sāb jutlõtõt, ku ta um kūolinist virgtõt, kui siz mingist täd vail rõkandõbõd, ku kūolõnd ilznūžimist äb voļļi?
13. Aga až kūolõnd ilznūzimist äb ūo, siz äb ūo ka Kristus virgtõt.
14. Aga až Kristus äb ūo virgtõt, siz um mäd jutlõz tijali ja täd usk um tijali.
15. Ja mēg sām lieudtõt ka kui pietuks taparnikad iļ Jumal, ku mēg ūom iļ Jumal tapartõnd, ku ta um Kristusõ virgtõn, kīentõ ta äb ūo virgtõn, sīepierast ku kūolõnd äb ūot virgtõt.
16. Sīepierast ku až kūolõnd äb ūot virgtõt, äb ūo ka Kristus virgtõt.
17. Aga až Kristus äb ūo virgtõt, siz um täd usk tijali, siz tēg vel ūot entš patis.
18. Siz ka ne āt ukkõ lǟnd, kis Kristusõs āt maggõm innõnd.
19. Až mēg sīes jelamizõs Kristus pǟl īd ūom lūotõnd, siz mēg ūom ne ama vājalist iļ amad rovz.
20. Aga ni um Kristus kūolinist virgtõt, kui ežmi nēšti maggõm inninist;
21. Sīepierast um, kui leb rišting kūolõm, ka leb rišting ilznūzimi kūolinist.
 1 Moz. 3, 17—19;
22. Sīepierast ku, kui Adam sizal amad āt kūolõnd, nei ka amad sābõd jellõ tiedõt Kristus sizal,
23. Aga jegaikš entš kȭrda pierast: kui ežmi Kristus, siz ne, kis Kristusõn āt, ku ta tulab.
 20; 1 Tes. 4, 16;
24. Siz um se lopandõks, ku ta iļāndab vald Jumalõn ja Izan, ku ta loptab jara jega vāļikštõks ja jega võimiz ja joud.
25. Aga tämmõn um vāļikšõmõst nei kōgiņ, kuņtš ta amad vastukstnikad sāb entš jālgad ala panm.
 Lr. 110, 1;
26. Perri vastukstnika, kis sāb jara loptõt, um kūolõm.
27. Sīepierast ku ta um ama täm jālgad ala pand; aga ku ta kītõb, ku ama um täm ala pandõt, siz um sieldõ, ku ilm sieda, kis um ama täm ala pand.
28. Aga ku ama līb täm ala andtõt, siz ka Pūoga īž sāb ala andtõt, kis täm ala ama um andõn, laz Jumal volg ama amas.
29. Mis tiekst muitiz ne, kis sābõd rištõt kūolõnd pierast, až kūolõnd mittõ sugid äb sāt virgtõt?
Mikš laz ne sāgõd rištõt ka nänt pierast?
30. Ja mikš mēg ūom jegas stuņds ädas?
31. Ma kūolõb jega pǟva — täd kītõks pierast, mis minnõn um Kristus Jēzus mäd Izand sizal.
32. Ku ma ūob, rovz arrimiz pierrõ, Efezusõs taplõn mõtsalistõks, mis se minnõn äbtõb?
Až kūolõnd äb sāt virgtõt, siz »sīem ja jūom, sīepierast ku mūpõ mēg kūolõm».
33. Algid jeksigid.
Tiglist jorud rikkõbõd jara jõvad irdõkst.
34. Virgigid unst tuodlist ja algid tiegid pattõ; sīepierast ku mūndan äb ūo tīedamist iļ Jumal, ma rõkandõb täd uidõks.
 Rom. 13, 11;
Ef. 5, 14;
35. Aga až mingi rõkandõb: Kui siz kūolõnd sābõd virgtõt? ja mingizõ lejjõ tulbõd ne?
36. Sa jämp, mis sa kīlad, äb sā jellõ, až ta äb kūol.
37. Ja ku sa kīlad, sa äd kīla lejjõ, kīen um suggõmõst, aga pāļast tierrõ, kas nizzõ viļļõ või midagid mūdõ.
38. Aga Jumal āndab tämmõn seļļiz leja, mingiz ta tāb ja sīemtist jegaīdõn entš leja.
39. Äb jegaikš leja ūo se īž leja; aga muiti leja um rovstõn ja muiti leja um lūomõdõn ja muiti leja um līndõdõn ja muiti kaladõn.
40. Ja āt touvilist lejad ja āt mūldalist lejad; aga tuoisti um touvilist ouv ja tuoisti mūldalist ouv.
41. Muiti um pǟva ildzit ja muiti um kū ildzit ja muiti um touvõ tǟdõd ildzit, sīepierast ku touvõ tǟdõn um vaitõ touvõ tǟdst ildzitõs.
42. Ja nei um ka kūolõnd ilznūzimi.
Kildõt sāb kaddimizõs, virgtõt sāb äbkaddimizõs;
43. Kildõt sāb äbouvõms, virgtõt sāb ildzitõs; kildõt sāb nõdritõs, virgtõt sāb jouds;
44. Kildõt sāb jengli leja, virgtõt sāb vaimli leja; sīepierast ku um jengli leja ja um ka vaimli.
45. Nei um ka kēratõt: »Se ežmi rišting Adam um sānd jelziz jengõks,» se perri Adam vaimõks, kis jellõ tieb.
46. Aga ežmi äb ūo se vaimli, aga jengli, pierrõ sieda se vaimli.
47. Ežmi rišting um mūldast, mūldali, se tuoi rišting touvõst.
48. Mingi se mūldali um, seļļist āt ka ne mūldalist, ja mingi se touvili um, seļļist āt ka ne touvilist.
49. Ja nei kui mēg ūom kandõnd sieda mūldalist bildõ, mēg kāndam ka sieda touvilist bildõ.
50. Aga sieda ma kītõb, veļid, ku leja ja ver äb võit pierrõ Jumal valdõ, äb ka kaddiji pier äbkaddimist.
51. Vaņtl, ma kītõb täddõn sala ažžõ: Amad mēg äb lǟm maggõm, aga mēg amad sām mūtõt,
52. Äkist, sīlmapilks, periz bazun īel āigal; sīepierast ku bazun kilub, ja kūolõnd sābõd virgtõt kui äbkaddijid, ka mēg sām mūtõt.
53. Sīepierast ku kaddijizõn um pǟlõ viedamõst äbkaddimiz, ja kūolijizõn um pǟlõ viedamõst äbkūolimiz.
54. Aga ku se kaddiji līb pǟlõ vieddõn äbkaddimiz ja se kūoliji līb pǟlõ vieddõn äbkūolimiz, siz sāb täutõt sõna, mis um kēratõt: »Kūolõm um jara nīeldõt vīnḑigõs.
55. Kūolõm, kus um sin vīnḑig?
Kūolõm, kus um sin voda?»
 Ez. 25, 8;
56. Aga kūolõm voda um pat, aga pat joud um pandõkst opatõks.
57. Aga tienandõks Jumalõn, kis um andõn mäddõn vīnḑigt leb mäd Izand Jēzus Kristus.
58. Nei siz min armõd veļid volgid sitkõd, äbliktõb ja sāgid täudlistõks Izand tīes īdõkabal, sīepierast ku tēg tīedat, ku täd murrimi Izands äb ūo tijali.
16. Pǟkabal.
 Iļ andõd joutõmd veļid pierast Jeruzalems.
1. Aga andõdõks pivad pierast, kui ma sīe ūob kõrdõl pand Galatiamā lātkubis, nei tiegid ka tēg.
 Apt. 11, 29; 2 Kor. 8, 9;
2. Jega ežmis nädiļ pǟvan laz jegaikš tēšti pang īž entš jūr midagid kubbõ, mis ta jõvaks pidab, algõ volgõ set siz andõd kuoŗŗimi, ku ma tulab.
3. Aga ku ma līb tund, siz ma kāimõb nēḑi, kīendi tēg kȭlbatõbõks pidat, kēradõks täd and vīm Jeruzalemõ.
4. Aga až ta um sieda vertli, ku ka ma lǟb, siz tulgõd ne minnõn īņi.
5. Aga täd jūr ma tulab, ku ma līb Makedoniamā lebbõ kǟnd, sīepierast ku ma tāb lǟdõ leb Makedoniamā.
6. Aga täd jūr ma īeb mingiz irg või īeb ka iļ tāla, laz tēg mīnda sātõgõd, kussīn ma lǟb.
7. Sīepierast ku ma ni äb tā tēḑi piddiz lǟds īd nǟdõ, aga ma lūotõb mingiz āiga täd jūr īedõ, až Izand āndab lubbõ.
 Apt. 20, 2;
8. Aga Efezusõ ma īeb sužpivḑi sāņi;
9. Sīepierast ku minnõn um sūr ja veggi ukš vāldiņ tiedõt, ja vastukstnikidi um pǟgiņ.
 2 Kor. 2, 12;
Kol. 4, 3;
10. Aga ku Timoteus tulab, vaņtligid, laz ta täd jūs volg ilm kartõkst; sīepierast ku ta tieb Izand tīedõ neiīž kui ma.
 p. 4, 17;
11. Algõ siz mitikš tǟnda puolgõg, aga sātigid tǟnda arms, laz ta tulgõ min jūr, sīepierast ku ma veļidõks tǟnda vodlõb.
12. Aga iļ veļ Apollus: ma ūob set kõrd tämmõn nõvvõ andõn, laz ta kubs veļidõks täd jūr lǟgõ, aga tämmõn iz ūo mittõ suggõ mīelpierast paldiņ lǟdõ, aga ta lǟb, ku tämmõn līb emiņ aigõ.
13. Volgid virgs, pīligid usks, volgid kui mied, volgid veggist.
14. Ama suggõg täd vail leb ārmastõks.
15. Aga ma āndab täddõn nõvvõ, veļid: tēg tīedat Stefanus kuoddõ, ku ne āt ne ežmist Akajamāld ja āt īžēntšta andõnd palkimizõ pivadõn;
 p. 1, 16;
16. Laz ka tēg seļļistõn volgõd kūldzist ja jegaīdõn, kis īņi äbţõb ja īņi tīedõ tieb.
17. Aga ma ūob rīemli iļ Stefanus ja Fortunatus ja Akaikus tulmiz, sīepierast ku ne āt täd pūtõkst täutõnd.
18. Aga ne āt nei min kui ka täd vaim virtõnd; siz pangid ni seļļiži tǟdõl.
19. Āziamā lātkubud tēriņtõbõd tēḑi; tēḑi väggõ teriņtõbõd Akilas ja Priskilla, kubs sīe lātkubkõks, mis nänt kuodas um.
 Apt. 18, 2. 18. 26;
20. Tēḑi tēriņtõbõd amad veļid; tēriņtigid īdtūoista piva sū āndamizõks.
21. Ma, Paulus, tēriņtõb ižentš kädkõks.
22. Až mingi äb ārmast Izandt, volgõ jara vandõt.
Maran ata ( = mäd Izand tulab).
23. Izand Jēzus alastõm volgõ tädkõks.
24. Min ārmastõks Kristus Jēzusõs um täd amadõks.
Ežmi kēra korintnikadõn, kēratõt Efezusõst, kaimdõt leb Stefanus, Fortunatus, Akaikus ja Timoteus.
PAULUS TUOI KĒRA KORINTNIKADÕN.
1. Pǟkabal.
 Iļ Paulus rīem, kāndatimiz ja tulmiz Korintõ.
1. Paulus, leb Jumal tāmiz Kristus Jēzus apostõl, ja veļ Timoteus Jumal lātkubbõn, mis um Korints, amad pivadõks, kis āt amal Akaiamāl.
2. Alastõm volgõ täddõn ja arm Jumalõst, mäd Izast, ja Izandõst Jēzusõst Kristusõst.
3. Kītõt volgõ Jumal ja mäd Izand Jēzus Kristus Iza, se alastlist Iza ja ama lūotantõks Jumal,
4. Kis mēḑi lūotantõb jegas mäd ädas, laz mēg võigõm lūotantõ nēḑi, kis āt amasuglis ädas, leb sīe lūotantõks, leb mis mēg īž ūom Jumalõst lūotantõt.
5. Kui mäd jaggõks um pǟgiņ Kristus kāndatimizõst, laz nei ka volgõ leb Kristus mäddõn pǟgiņ lūotantõkst.
6. Aga až mēg sām ädastõt, se um täd lūotantimiz ja pästamiz pierast; až mēg sām lūotantõt, se um täd lūotantõks višiņtimiz pierast, vōlda nēši ēntšis kāndatimižis, misis ka mēg kāndatõm.
7. Ja mäd lūotõks täd pierast um pīldzi, tieudõs ku, kui täddõn um jag kāndatimiz jūs, neiīž siz ka lūotantõks jūs.
8. Sīepierast ku mēg äb tām, veļid, algõ tēg ät tīedagõd iļ mäd äda, mis mäddõn voļ Āziamāl, ku mēg saim väggõ iļ joud vājastõt, neiku mäddõn voļ ka kārtamõst iļ jelamiz,
9. Ja ižentš vail mēg arrizmõ, ku ūom kūolõm jaggõks; sīepierast algõ mēg pangõm lūotõks ižentš pǟl, aga Jumal pǟl, kis kūolinḑi virgtõb,
10. Kis mēḑi seļļizõst kūolõmst um ulzõ kīskõn ja kīskõb ulzõ; kīen pǟl mēg lūotõm, ku ta mēḑi ka jeddõpēḑin ulzõ kīskõb,
11. Ka täddõn īņi äbţõs, leb kubbiz pālandõks mäd pierast, laz iļ sīe mäd jūs suggõn alastõm leb pǟgiņd sāgõ pǟgiņ tiendõt mäd pierast.
12. Sīepierast ku se um mäd kītõks, mäd sidam tundimiz tapartõks, ku mēg kui vagamēļist ja Jumal pūditõs, äb lejalizõs kovalõzõs, aga Jumal alastõms, ūom jellõnd māīlmas, aga ama emiņ täd jūs.
 p. 2, 17;
13. Sīepierast mēg äb kēratõm täddõn mittõ midagid mūdõ, ku īd sieda, mis tēg luggõt ja aru sāt; aga ma lūotõb, ku tēg sāt aru lopandõkst sāņi —
14. Nei kui tēg ka jagiņ ūot mēšti aru sānd — ku mēg ūom täd kītõks, kui ka tēg ūot mäddõn, mäd Izand Jēzus pǟvan.
 p. 5, 12;
15. Ja seļļiz lūotõksõks ma tāž juba jedmõl täd jūr tūlda, laz tēg ūd pǟl mingiz alastõm sāgõd,
16. Ja täd kouţi lǟdõ Makedoniamālõ ja Makedoniamāld tegiž tūlda täd jūr ja täd jūst sādõ sātõt Jūdeamālõ.
17. Kas sieda tāds ma ni ūob kievamēļi vond?
Või um min tāmi lejali?
Ma tāb, laz min jūs »nä» volgõ nä ja »äb» äb.
18. Aga Jumal um ustatõb, ku mäd sõna täd jūs äb ūo vond »nä» ja »äb»,
19. Sīepierast ku Jumal Pūoga, Kristus Jēzus, iļ kīen um leb mäd täd vail jutlõtõt, leb min ja Zilvanus ja Timoteus, iz ūo »nä» ja »äb», aga täm sizal voļ »nä».
20. Sīepierast ku amad Jumal tõitõkst āt täm sizal nä, ja leb täm tulab ka amen, Jumalõn ouvõks leb mäd.
21. Aga kis mēḑi um kubs tädkõks Kristus sizzõl višiņtõn ja kis mēḑi zalvõn, um Jumal,
22. Kis mēḑi um ka vizantõn ja andõn Vaim kīl mäd sidamiž.
 p. 5, 5;
Rom. 8, 16;
23. Aga ma kutsub Jumalt taparnikaks entš jeng pierast, ku täddõn armõ andõs īd ma äb ūo tund Korintõ.
 p. 11, 31;
24. Äb set, ku mēg vāļikšõm iļ täd usk, aga mēg võtam kui ablist ka jaggõ täd rīem jūs; sīest usks tēg ūot vizad.
2. Pǟkabal.
 Jengõ, kis patist um tāgiž kīerõn, um tegiž vastõ võtamõst.
1. Aga ma voļ entš jūs nõvvõ pand sieda, äb tūlda täd jūr emiņ muraglitõks.
2. Sīepierast ku až ma tēḑi tieb muraglistõks, kis siz mīnda rīemtõb, až äb se, kis leb min um muraglizõks sānd.
3. Ja sieda ēntšta ma ūob täddõn kēratõn, laz minnõn tulds äb vond muraglizõks sāmõst iļ nänt, iļ kīend minnõn volks rīemlizõn volmõst; minnõn um seļļi lūotõks täd amad pǟl, ku min rīem um täd amad rīem.
4. Sīepierast ku sūrs ädas ja sidam kartõksõs ma täddõn kēratiz pǟgiņd kīnḑõldõks, ab laz tēg muraglistõks sāgõd, aga laz tēg sāgõd aru, kui sūr ārmastõks um minnõn täd vastõ.
5. Aga až mingi um muraglizõks tiend, ta äb ūo mīnda muraglizõks tiend, aga, algõ ma lǟlamt tiegõ, jagiņ tēḑi amḑi.
6. Sīen seļļizõn um killõld sīe suņdkõks, mis ta leb pǟgiņd um sānd.
7. Neiku täddõn jeddõpēḑin vel emiņ um andõksõks āndamõst ja lūotantõmõst, algõ seļļi ukkõ lǟgõ väggõ sūrs muraglitõs.
8. Sīepierast ma āndab nõvvõ täddõn, nägţõ tämmõn ārmastõkst.
9. Ja sīepierast ma ūob kēratõn, laz sāgõ tundõm täd mõtkõst, voi tēg ūot kūldzist amas.
10. Aga kīen tēg midagid andõksõks āndat, ma ka; sīepierast ku až ma midagid ūob andõksõks andõn, ma ūob täd pierast andõksõks andõn Kristusõn nǟds,
11. Algõ mēg sāgõm jara piettõt sātanõst; sīepierast ku täm mõtkõd äb ūot mäddõn äbtieutõbõd.
12. Aga ku ma tuļ Trōasõ Kristus evangeliumõ tieutõm ja minnõn voļ vāldiņ tiedõt ukš Izandõs,
13. Iz ūo minnõn armõ min vaims, ku ma iz līeda entš veļļõ Tītusõ; sīepierast nēḑi Jumalõks jettõn ma lekš Makedoniamālõ.
14. Aga tienandõks Jumalõn, kis āndab mäddõn ītõluggõ vīnḑigt Kristusõs ja nägţõb entš tundimiz kardõ jegas kūožõs leb mäd.
15. Sīest ku mēg ūom Jumalõn Kristus knaš kard nēšikis sābõd pästõt, ja nēši, kis lǟbõd ukkõ.
 1 Kor. 1, 18,
16. Näntõn kil kūolõm kard, kūolõm pierast, aga näntõn jelamiz kard, jelamiz pierast.
Ja kis um kȭlbatõb sīe pierast?
 Luk. 2, 34; p. 3, 5. 6. 
17. Sīepierast ku mēg äb ūom seļļist kui pǟgiņd, kis Jumal sõnnõ sieggõbõd, aga mēg rõkandõm kui sieldõst mīelst, kui Jumalõst Kristusõs Jumal pierast. 
3. Pǟkabal.
 Vana ja ūd testament ouvõm.
1. Kas siz mēg irgõm tegiž īžēntšta kītõ?
Või um mäddõn vajag, kui mūndan, kītõks kēridi täd pierast või kītõks kēridi tēšti.
2. Tēg ūot mäd kēra, kēratõt mäd sidamiž, mis sāb tundtõt ja lugdõt amšti rovšti.
3. Tēg ūot tieutõbõd, ku ūot Kristus kēra leb mäd amat tīe, äb tintõks kēratõt, aga jelziz Jumal Vaimõks, äb kivvist lōdad pǟl, aga lejalist sidamd lōdad pǟl.
4. Aga leb Kristus um mäddõn seļļi ustatimi Jumal pǟl:
5. Äb ku mēg volksmõ leb īžentš kȭlbatõbõd, neme leb īžentš midagid arrõ; aga ku mēg ūom kȭlbatõbõd, mēg ūom sieda leb Jumal,
6. Kis um tiend mēḑi ka kȭlbatõbõdõks ūd testament pālkalistõks, äb kēratǟdõn, aga Vaimõn; sīepierast ku kēratēḑ kūoltõb jara, aga Vaim tieb jellõ.
 Jer. 31, 31; 1 Kor. 11, 25;
Rom. 7, 6;
7. Aga až kūolõm palkimizõn kērad pierrõ, mis kivid sizzõl voļ raḑlõtõt, um vond ouvõm, neiku Izrael lapst ist võit vaņtlõ Mōzus palg pǟl, täm palg ouvõm pierast, missõn voļ kaddõmõst,
8. Kui siz äb lī vel emiņ ouvõmt Vaim palkimizõn!
9. Sīepierast ku až jarakuodštimiz palkimizõn voļ ouvõmt, siz um pǟgiņ sūrim ouvõm õigistimiz palkimizõn.
 5 Moz. 27, 26;
10. Sīepierast ku um neme se äb volks ouvõm, mis voļ ouvõm jagiņ, sīe iļ aru sūr ouvõm vastõ.
11. Sīepierast až se kaddiji um leb ouvõm, kui pǟgiņ emiņ um siz se ēji ouvõms.
12. Ku ni mäddõn um seļļi lūotõks, siz um mäddõn väggõ julgi mēļ,
13. Ja mēg äb ūom nei kui Mōzus, kis paņ entš näg jeddõ kat, algõ Izrael lapst vaņtlõgõd kaddijiz lopandõks pǟl;
14. Aga nänt mīeld āt vizaks lǟnd; sīepierast ku tämpiz päuvõ sāņi īeb vana testament luggimiz pǟl se īž kat äb vāldiņ kattõt, laz ta loppõg Kristusõs.
15. Sīepierast um sieda päuvõ sāņi, ku Mōzus sāb lugdõt, kat nänt sidamd pǟl.
16. Aga ku ne ēntšta kīerõbõd Izand pūol, sāb kat jara võttõt.
17. Sīepierast ku Izand um Vaim; aga kus Izand Vaim um, sǟl um vabam.
18. Aga mēg amad, kis äbkattõt palgõdõks nǟm Izand ouvõmt kui spīegiļs, sām mūtõt sīe entš bīldaks ouvõmst ouvõmõ, neme Izand Vaimst.
4. Pǟkabal.
 Evangelium tieut tulab jõvamõks näntõn, kis rišt al kǟbõd.
1. Leb sīe ku mäddõn um se palkimi, kui mēg ūom alastõt, mēg äb väzzõm,
2. Aga mēg ūom jettõnd salad äbiažad ja äb kǟm tigliz kovalõz sizal, äb ka sieggõm Jumal sõnnõ, aga leb tuod ilzõ nägţimiz mēg tiem īžēntšta kȭlbatõbõdõks amad rovz sidam tundimiz pierast Jumal jeds.
3. Aga až ka mäd evangelium um vizzõ kattõt, siz ta um nēši vizzõ kattõt, kis ukkõ lǟbõd,
4. Kīenši sīe māīlma jumal um sougdistõks tiend äbusklist mīeld, algõ pāistag evangelium sieldõm iļ Kristus ouvõm, kis um Jumal bīlda.
5. Sīepierast ku mēg äb jutlõm iļ īžentš, aga iļ Izand Kristus Jēzus; aga iļ īžentš, ku ūom täd pālkalist leb Jēzus.
6. Sīepierast um Jumal, kis kītiz, laz pimdõmst pāistag sieldõm, paistõn mäd sidamiž, laz mēg volgõm Jumal tundimiz ouvõm sieldõms Kristus jeds.
7. Aga se varandõks um mäddõn sävvist rīstõd sizal, laz se iļ aru sūr joud volgõ Jumalõst ja äb mēšti.
8. Amši mäddõn um äda, aga mēg äb kārtam; mēg kārtam, aga äb ūom jaraädagõnd;
9. Mēg sām vājastõt, aga äb ūom jettõt; mēg sām māzõ pīkstõt, aga äb lǟm ukkõ.
10. Ītõluggõ mēg kāndam lejas īņi Jēzus kūolimist, laz ka Jēzus jelami mäd lejas pāistag.
11. Sīepierast ku mēg sām, kuņtš mēg jelam, alz kūolõmõ andtõt leb Jēzus, laz ka Jēzus jelami pāistag mäd kūolijis lejis.
12. Nei um kūolõm veggi mēši, aga jelami tēši.
13. Aga nei kui mäddõn um se īž usk Vaim, mis um kēratõt: »Ma ūob uskõn, sīepierast ma ūob rõkandõn», nei mēg uskõm, ja sīepierast mēg ka rõkandõm,
14. Tieudõs, ku se, kis um virgtõn Izandt Jēzusõ, ka mēḑi virgtõb kubs Jēzusõks ja tädkõks kubs entš jeddõ panab.
15. Aga se ama um täd pierast, laz alastõm, leb pǟgiņd tienandõks täudlizõks lǟds, sāgõ sūrimõks Jumal ouvõks.
16. Leb sīe mēg äb väzzõm, aga ku ka mäd uļļi rišting ukkõ kulub, mäd sizaļi sāb pǟvast päuvõ ūdistõt.
17. Sīepierast ku se lītāigali ja kievam äda tieb mäddõn iganist, iļ aru sūrdõ ouvõmt;
18. Mäddõn, kis äb panm tǟdõl nǟdõbt, aga äbnǟdõbt; sīepierast ku nǟdõb um āigali, aga äbnǟdõb igani.
5. Pǟkabal.
 Lūotõks touvõd kuod pǟl.
Apostõld amat.
1. Sīepierast mēg tīedam, ku až mäd mūldali bougõ kuod sāb māzõ kīsktõt, siz līb mäddõn jeltõb kūož Jumalõst, igani, äb kädudõks tiedõt kuod touvis.
2. Sīepierast mēg ka voikõm täms, vodlõs sādõ ēḑtõt mäd jeltõb kūožõks touvõst.
3. Ja set, až mēg ēḑtõt, äb paļļõd, sām lieudtõt.
4. Sīepierast ka mēg voikõm, volds sīes bougõs, lǟlam al, ku äb tām vōlda māzõ ēḑtõt, aga immõr ēḑtõt, laz kūoliji sāgõ jara nīeldõt jelamizõst.
5. Aga kis mēḑi sīe pǟl vaļmõstõb, um Jumal, kis um andõn mäddõn Vaim kīl.
 p. 1, 22;
Rom. 8, 16. 23;
6. Mēg ūom ni julgist ītõluggõ ja tīedam, ku jellõs leja sizal mēg jelam ullõpēḑin Izandt.
7. Sīepierast ku mēg kǟm usks, äb nēmizõs.
8. Aga mēg ūom julgist ja pidam jõvaks parimstiz jellõ ullõpēḑin lejjõ ja jellõ kuonnõ Izand jūs.
9. Leb sīe um ka mäddõn jõva mēļ, volgõ sizal või ullõpēḑin jellõs, vōlda tämmõn mīel pierast.
10. Sīepierast ku mäddõn amadõn līb ēntšta nägţõmõst Kristus kuodraj jeds, laz jegaikš sāgõ, mis ta lejas volds um tiend, volgõ jõvvõ või tiggõ.
 Apt. 17, 31;
11. Tieudõs ni Izand kartõkst, mēg rõkandõm jõvaks rovz pǟl, aga Jumalõn mēg ūom tieutõbõd; aga ma lūotõb ka tieutõb vōlda täd sidam tundimizõn.
12. Mēg äb kītõm tegiž īžēntšta täd jeds, aga āndam täddõn puojõ sūrslõ iļ mäd, laz täddõn volgõ nänt pierast midagid, kis sūrslõbõd sīlmad jeds ja äb sidams.
13. Sīepierast až mēg ūom mīelst ullõ vond, siz Jumal pierast; až kovals mīels, siz täd pierast.
14. Sīepierast ku Kristus ārmastõks mēḑi pīkstõb, mēg arrõm sieda, ku až ikš um amad jedst kūolõn, siz āt amad kūolõnd.
15. Ja ta kūoliz amad jedst, laz ne, kis jelabõd, äb jelagõd īžentšõn, aga sīen, kis nänt jedst um kūolõn ja virgtõt sānd.
 1 Tim. 2, 6;
16. Nei siz sīest āigast mēg äb tundõm mitītõ leja pūold; laz ka mēg Kristusõ volgõm tundõnd leja pūold, aga ni mēg äb tundõm emiņ.
17. Nei siz, až mingi um Kristusõs, ta um ūž lūomi; mis um vond, um piddiz lǟnd, vaņtl, ama um sānd ūdkõks.
 Rom. 8, 1. 10;
Gal. 6, 15;
18. Aga se ama um Jumalõst, kis mēḑi um jara lieppõn entšõks leb Kristus ja um andõn mäddõn jara lieppimiz amat.
19. Sīepierast ku Jumal voļ Kristusõs, ku ta māīlma entšõks jara liepiz, äb arrõs näntõn jūrõ nänt iļastmõd ja pands mēži jara lieppimiz sõna.
 Rom. 3, 24. 25;
20. Mēg siz ūom kaimdõt Kristus azmõl; neme Jumal āndaks nõvvõ leb mäd, mēg pālam Kristus azmõl: Lieppigid jara Jumalõks.
21. Kis pattõ iz tund, sīe ta um mäd azmõl tiend pattõks, laz mēg sāgõm Jumal õigõmõks sīe sizal.
 Ebr. 4, 15;
Gal. 3, 13; 1 Kor. 1, 30;
6. Pǟkabal.
 Mingistõn um Kristus pālkalistõn volmõst.
Kristus ja Belial.
1. Aga ka kui īņitīelist mēg pālam, algõ tēg sāgõd Jumal alastõmt tijald.
2. Sīepierast ku ta rõkandõb: »Mīelpierizõl āigal ūob ma sīnda kūlõn ja ūob pästamiz pǟvan sinnõn äbţõn»; vaņtl, ni um jõva mīelpierri āiga, vaņtl, ni um pästamiz pǟva.
 Ez. 49, 8;
3. Mēg mitīdõn mitīds ažas äb āndam nukritõ, algõ amat sāgõ laitõt,
4. Aga mēg ūom amas īž mīelpierrist, kui Jumal pālkalist, sūrs kāndatõms, pǟgiņs murs, pǟgiņs ädas, pǟgiņs irms,
5. Napšis, vizakuodis, käris, tīeši, virgs volmizis, gavvimizis,
6. Pūditõs, tundimizõs, pitkamīels, lipsnitõs, Pivas Vaims, äbpietajizõs ārmastõksõs;
7. Tuod sõnas, Jumal jouds leb õigõm suoda-ažad jõval ja kural pūol,
8. Leb ouv ja äbi, leb tig rõk ja jõva rõk, kui umbõ vījid ja tuodlist,
9. Kui äbtuntõbõd ja tuntõbõd, kui kūolijid, ja vaņtl, mēg jelam, kui suņdtõt aga äb jara kūoltõt,
 p. 4, 10. 11;
10. Kui muraglist, aga ītõluggõ rīemlist, kui joutõmd, aga kis pǟgiņḑi rikkõks tiebõd, kui seļļist, kīendõn äb ūo mittõ midagid ja kīendõn sīegid ama um.
11. Mäd sū um vāldiņ tiedõt, mäd sidamd āt vāldiņ lǟnd täd pierast, korintnikad.
12. Täddõn äb ūo kitsastiz mäd vail, aga kitsastiz um täd sidamis.
13. Aga ma rõkandõb kui lapstkõks, ku min maksõks tiegid vāldiņ ka entšist.
14. Algid sāgid vȭrõ iggõ viedajidõks äbusklistõn, sīepierast ku mis tiemi um õigõmõn äbõigõmõks, või mis um kubs sieldõmõn pimdõmõks?
15. Ja kui killõbõd kubs Kristus ja Belial, või mingi jag um usklizõn äbusklizõks?
16. Ja mingi sǟdlõm um Jumal tempõlõn lȭigajumaldõks?
Sīepierast ku tēg ūot jelziz Jumal tempõl, kui Jumal um kītõn: »Ma jelab nēši ja kǟb nänt vail ja ma līb nänt Jumal, ja ne lībõd min rov.»
17. Sīepierast: »Ligid ulzõ nänt vaild ja laggigid jara», rõkandõb Izand, »ja algid pūtigid jūrõ äbpūdizõn, ja ma võtab tēḑi vastõ,
 Ez. 52, 11;
18. Ja ma līb täddõn Izaks, ja tēg līt minnõn pūogadõks ja tidardõks, rõkandõb ama veggi Izand.»
7. Pǟkabal.
 Tītus rīemli tieut.
Kādli muraglit.
Korintnikad kūldzit.
1. Ku ni mäddõn āt seļļist tõitõkst, armõd, siz tiem ēntšta pūdõks amast räpist leja ja vaim jūs, ku sām täudliz pivam Jumal kartõksõs.
2. Mādtigid mēḑi; mēg äb ūom mitīdõn iļļõ tiend, mēg äb ūom mitītõ pūoštõnd, mēg äb ūom mitītõ jara piettõnd.
 p. 12, 17;
3. Ma äb rõkand sieda kuodštimiz pierast, sīepierast ku ma ūob jedmõl kītõn, ku tēg ūot mäd sidamis īņi kūolõm, īņi jelam.
4. Minnõn um sūr julgit täd vastõ, minnõn um pǟgiņ kītõkst täd vastõ, ma ūob lūotantimist täuž, ma ūob sūrdõ rīemõ täuž amas mäd ädas.
5. Sīepierast ka ku mēg tuļm Makedoniamālõ, iz ūo mäd lejan mittõ mingist novvimist, aga mēg voļm amalebbõl ädas; uldõ pūold pǟgiņ kīvõ, sizald pūold pǟgiņ irmõ.
6. Aga Jumal, kis alantliži lūotantõb, um mēḑi lūotantõn leb Tītus tulmiz.
7. Aga äb īd leb täm tulmiz, aga ka leb lūotantõks, missõks ta voļ iļ täd lūotantõt, ku ta mäddõn tieutiz iļ täd vodlimiz, iļ täd itkimiz, iļ täd int min pierast, neiku ma vel emiņ rīemlizõks sai.
8. Až ma ka leb sīe kēra ūob tēḑi muraglistõks tiend, se äb puod minnõn sidams, ja až ta ka minnõn puodiz sidams, ku ma nǟb, ku se kēra um tēḑi lītiz āiga pǟl muraglistõks tiend,
9. Ni ma ūob rīemli, äb sīepierast, ku tēg ūot muraglistõks sānd, aga sīepierast, ku tēg ūot mīel parantimiz pierast muraglistõks sānd; sīepierast ku tēg ūot Jumal pierast muraglistõks sānd, algõ tēg mitīds ažas volgõd kajjõ sānd mēšti.
10. Sīepierast ku muraglit Jumal pūold tūob mīel parantimist pästamiz pierast, iļ mis mitikš äb ūo kadli, aga māīlma muraglit tūob kūolõmt.
11. Sīepierast, vaņtl, se īž, ku muraglit um Jumal pūold, mingist sūrdõ kierditõ ta täddõn um andõn, mingist vastantimist, mingist nukritõ, mingist kartõkst, mingist vodlimist, mingist intõ, mingist suņdimist!
Amas tēg ūot ēntšta nägţõnd kui pūdist sīes ažas.
12. Ku ma ka täddõn ūob kēratõn, ta äb ūo sīepierast, kis äbõigõmt um tiend, äb ka sīe pierast, kīen äbõigõm um tiedõt, aga sīepierast, laz täd kierdit mäd vastõ tulgõ nǟdõbõks täd vail Jumal jeds.
13. Leb sīe mēg ūom lūotantõt; aga mäd lūotantimiz jūs mēg ūom pǟgiņ emiņ rīemlist vond iļ Tītus rīem, ku täm vaim um leb täd amad virtõt sānd.
14. Až ma mingist kītõkst iļ täd ūob andõn täm vastõ, äb ūo ma uidõl īend; aga kui ma ammõ ūob täd pǟl rõkandõn tuods, nei um ka mäd kītõks Tītus vastõ tuoddõks sānd.
15. Ja täm sidam tundimi um väggõ jõva täd vastõ, ku ta mǟdlõb ammõ täd kūldzitõ, kui tēg tǟnda ūot vastõ võttõnd kartõksõks ja veržimizõs.
16. Ma ūob rīemli, ku võib amas täd pǟl lūotõ.
8. Pǟkabal.
 Iļ kubbõ kuoŗdõb andõd.
1. Aga, veļid, mēg āndam täddõn tieutõ iļ Jumal alastõm, mis Makedoniamā latkubudõn um andtõt.
2. Laz kil leb pǟgiņ ädad lǟnd, voļ nänt rīem väggõ sūr, ja ku ka ne voļt väggõ joutõmd, ne āt vagad sidamdõks rikastiz andõnd.
3. Ma tapartõb, ku ne entš joud pierrõ ja iļ entš joud voļt vaļmõd andõ,
4. Mēḑi väggõ pallõs, võttõ entš pǟl and ja jaggimiz tīe pivad pierast.
 p. 9, 1;
5. Ja äb īd sieda, aga kui mēg voļm lūotõnd, ne āndist ama jeds īžēntšta Izandõn ja mäddõn leb Jumal tāmiz,
6. Neiku mēg āndizmõ nõvvõ Tītusõn, laz ta, kui ta voļ irgõn, nei ka loptag täd vail ka sīe and aža.
7. Aga kui tēg ūot rikkõd amas, usks ja sõnas ja tundimizõs ja sūrs ints ja ārmastõksõs, mis mēšti tund lǟb tēži, laz nei ka rikkõd tēg volgõd sīes ands.
8. Ma äb rõkand sieda kui käskõs, aga leb sīe tuoist int ma kāļõb tagan ka täd ārmastõkst, kas ta um õigi.
9. Sīepierast ku tēg tundõt mäd Izand Jēzus Kristus alastõmt, ku ta rikaz volds um täd pierast joutõmõks sānd, laz tēg sāgõd rikkõks leb täm joutõmit.
10. Ja sīes ma āndab nõvvõ, sīepierast ku se um täd jõvamõks, sieda, mis tēg mūliņ ūot irgõnd, äb īd tiedõ, aga ka tādõ.
11. Aga ni loptagid ka sīe tīe, laz nei, kui täddõn um jõva mēļ tādõ, neiīž ka tēg loptagõd, võimiz pierrõ.
12. Sīepierast ku až mingizõn um jõva tāmi, siz ta um sīe pierrõ mīelpierri, mis tämmõn um, äb sīe pierrõ, mis ab üo.
 Zvs. 3, 28;
13. Aga äb nei, laz muntõn volg arm, täddõn äda, aga laz volg ītist.
14. Volgõ siz paldiņiz āigal täd rikuz nänt pūtõks pierast, laz ka nänt rikuz tulgõ täd pūtõks pierast, laz suggõg ītit,
15. Kui um kēratõt: »Kīen voļ pǟgiņ, sīen iz īe iļļõ, ja kīen voļ veitõ, sīen iz pūt jara.»
16. Aga tienandõks Jumalõn, kis um andõn Tītusõn sidamõ sīe int iļ täd,
17. Ku ta um sieda nõvvõ võttõn ja kierdi volds um jõvast mīelst ama jeds täd jūr lǟnd.
18. Ja mēg ūom kaimõnd tämmõn īņi veļļõ, kīen um evangelium pierast jõva ouv amad lātkubud kouţi.
19. Ja äb sīepierast īd, aga ka sīepierast, ku ta um pandõt lātkubist mäddõn īņikējizõks sīe alastõm tīe jūs, mis mēg tiem Izand ouvõks ja mäd jõva mīel pierrõ.
20. Nei voidõs, algõ mingi lāitag mēḑi sīe vegiz alastõm tīe pierast, mis leb mäd um tiedõt.
21. Sīepierast ku mēg nõvtõm jõva pǟl, äb īd Izand jeds, aga ka rovz jeds.
22. Ja mēg ūom näntõn īņi kaimõnd entš veļļõ, kīentõ mēg saggõld ūom mitmis ažis tǟta intõ lieudõnd, aga paldiņ um vel sūrimt intõ täuž leb sīe sūr usk täd pǟl.
23. Ku iļ Tītus — ta um min seļtšmīez ja īņitīeli täd jūs; ku iļ mäd veļid — ne āt lātkubud apostõld, Kristus ouv.
 p. 7, 13; 12, 18;
24. Siz nägţigid ni entš ārmastõkst ja mäd kītõkst iļ täd nänt vastõ, nǟdõbõks lātkubudõn.
9. Pǟkabal.
 Vel iļ andõd.
1. Aga iļ sīe äbţimiz pivad pierast äb ūo minnõn kēratõmõst täddõn.
2. Sīepierast ku ma tīedab täd jõvvõ mīeldõ, iļ mis ma kītõb tēḑi Makedoniamā rov jeds, ku Akaiamā um vond vaļmõz juba mūliņ, ja täd int um ilzõ uktõn pǟginḑi.
3. Aga ma ūob kaimõn veļidi, algõ mäd kītõks iļ täd īegõ tijalizõks sīes ažas, laz tēg volgõd vaļmõd, kui ma ūob rõkandõn;
4. Algõ, až Makedoniamā rovz tulkst minnõn īņi ja äb līedakst tēḑi vaļmidi volm, mēg — algõm kītõm: tēg — äb īeksmõ uidõl seļļiz kītõks pierast.
5. Siz ma arriz, ku um āndamõst nõvvõ veļidõn jedmõl lǟdõ täd jūr ja vaļmõks tiem täd jedmõl tõitõt pivastõm, laz ta volgõ vaļmõz kui pivastõm ja äb kui sitkit.
6. Aga ma kītõb: Kis nǟlgastiz kīlab, se nītõb ka nǟlgastiz, ja kis kīlab pivastõms, se nītõb ka pivastõms.
7. Jegaikš āndag nei, kui ta sīe um nõvvõ pand entš sidams, äb muragliz mīelst või pīkstõt; sīepierast ku Jumal ārmastõb rīemlist āndajist.
8. Aga Jumal võib andõ täddõn pǟgiņ amasuglist alastõmt, laz, amas ītõluggõ killõld volds täddõn, tēg volgõd rikkõd jõvši tīeši;
9. Kui um kēratõt: »Ta um pudtõn, ta um andõn joutõmdõn, täm õigõm īeb iganõ.»
10. Aga kis āndab kīlajizõn sīemtõ, se āndab ka leibõ sīedõbõks ja emiņtõb täd sīemtõ ja kazatõb täd õigõm vīļakazzõ,
 Ez. 55, 10;
11. Ku tēg amas rikkõks sādõs võikst tiedõ amasuglimist jõvvõ, iļ mis leb mäd sāb tiedõt tienandõks Jumalõn.
12. Sīepierast ku se andõd tuoimimi äb täut īd pivad pūtõkst, aga um ka rikaz leb pǟgiņd tienandõkst Jumalõn,
13. Leb sīe ouvliz palkimiz, ouvõstõs Jumalt, Kristus evangelium pierast, täd kūldziz sidam tundimiz pierast ja vagamēļiz and pierast nänt ja amad jedst,
14. Ja ku ne pālabõd täd pierast, täd pǟl vodlõs, leb sīe zīmiz sūr alastõm täd pūolst.
15. Tienandõks Jumalõn iļ täm iļ aru sūr and.
10. Pǟkabal.
 Paulus, se īž kougõn ja ležgõl, äb sūrsl muitiz ku īd Izandõs.
1. Aga ma īž, Paulus, āndab täddõn nõvvõ leb Kristus vaga mīel ja tazamīel, ma, kis täd jūs volds kil alantli ūob, aga jara volds julgi ūob täd vastõ.
2. Aga ma pālab, algõ minnõn, täd jūs volds, volgõ äbkartlizõn volmõst sīes julgits, missõs ma mõtlõb tapartõm mūndad vastõ, kis arrõbõd, ku mēg neme leja pierrõ jelaksmõ.
3. Sīepierast ku mēg lejas jellõs äb võikslõm leja pierrõ.
4. Sīepierast ku mäd võikslimiz suoda-ažad äb ūot lejalist, aga veggist Jumal jeds; kommõd jara artõs mēg artõm jara kānštõd
5. Ja ama, mis kuordist nūzõb Jumal tundimiz vastõ, ja võtam vizzõ amad mõtkõd Kristus kūldzit ala
6. Ja ūom vaļmõd käddõ maksõ iļ ama äbkūldzit, ku täd kūldzit līb täudlizõks sānd.
7. Kas tēg sīe tagan vaņtlõt, mis sīlmad jeds um?
Až mingi īžentšõst um julgi, ku ta um Kristus pierast, laz ta arrõg tegiž īžentš jūs ka, kui ta um Kristus pierast, neiīž ka mēg.
8. Sīepierast až ka ma vel emiņ sūrslõks mäd võimiz pǟl, mis Izand um andõn parantimiz pierast ja äb täd jara rikkimiz pierast, äb īe ma uidõl.
9. Algõ minst sāg ardõt, neme ma irmtõks tēḑi leb kērad.
10. Ne rõkandõbõd, ku kērad voļļid kil lǟlamd ja veggist, aga leja, jūs volds, nõddõr ja rõk puolgdõb.
11. Seļļi laz arrõg nei, ku mingist mēg ūom sõnadõks leb kērad, jara volds, seļļist mēg ūom ka tīekõks, jūs volds.
12. Sīepierast ku mēg äb tuoḑõm ēntšta seļļist jūr luggõ, kis īžēntšta ilantõbõd; aga ne äb sāt aru, ku ne īžēntšta īžentš jūs aigõbõd ja īžēntšta īžentš jūs sǟdlõbõd.
13. Aga mēg äb sūrslõm iļ aigõ, aga sīe merk aiga pierrõ, missõks Jumal um aigõn mēḑi, ku mēg sām ka täd jūr.
14. Sīepierast ku mēg äb tiem īžēntšta sūrõks, neme mēg äb volksmõ täd sāņi tund, sīepierast ku ka täd sāņi mēg ūom tund Kristus evangeliumõks;
15. Äb iļ aigõ sūrslõs munt tīed pǟl, aga piddõs lūotõkst, ku, ku täd usk līb kazzõn, mēg lǟm pǟgiņ sūrimõks täd vail mäd merk pierrõ,
16. Ku mēg võim tieutõ evangeliumõ näntõn, kis tūolapūol tēḑi āt ja äb sūrslõm sīeks, mis mū merk pierast um vaļmõstõt.
17. Aga kis sūrslõb, sūrslõg Izandõs.
18. Sīepierast ku äb se, kis īžēntšta ilantõb, ūo kȭlbatõb, aga se, kīentõ Izand ilantõb.
11. Pǟkabal.
 Ädast ja vājast, mis um vond Paulusõn evangeliumõ tieutõs.
1. Koks tēg veitigid kāndatõnd mīnda äbmūoštõksõs!
Aga tēg kāndatõt mīnda ka.
2. Sīepierast ku ma ūob intõ täuž täd pierast, Jumal intõ; sīepierast ku ma tēḑi ūob kīlõn īd mien, laz võigõ kui pūdiz neitst jūrõ vīdõ Kristusõn.
3. Aga ma kārtab, ku kui ūška um Īevõ jara piettõn leb entš tigliz kovalõz, nei täd mõtkõd sābõd jara riktõt sīes tuods ja äbsīlizõs volmizõs, mis um Kristus.
4. Sīepierast ku až mingi tulab ja jutlõb iļ mū Jēzus, iļ kīen mēg äb ūom jutlõnd, või až tēg sāt mū vaim, mis tēg ät ūot sānd, või mū evangelium, mis tēg ät ūot vastõ võttõnd, tēg jõvist kāndatõt.
5. Sīepierast ma arrõb, ku ma mittõ sugid äb ūo vǟkim kui ne zīmi iļļist apostõld.
 p. 12, 11; 1 Kor. 15, 10;
6. Aga až ma ka ūob äbopatõt rõk pūolst, siz äb tundimiz pūolst, sīepierast ku mēg ūom täddõn amadõn amas tuntõbõd.
 1 Kor. 2, 1. 2. 13;
7. Kas ma ūob pattõ tiend, īžēntšta alantõs, laz tēg sāgõd ilantõt, ku ma ūob tieutõn täddõn Jumal evangeliumõ ilm palkõ?
8. Munt lātkubud vastõ ma ūob vond rēviļ võttõs maksõ iļ palkimiz täd jūs;
9. Ja ku minnõn, täd jūs volds, ka voļ pūtõks, ma iz tie lǟlamt mitīdõn; sīepierast ku min pūtõks āt täutõnd ne veļid, kis tuļt Makedoniamāld, ja ma ūob amas ēntšta voidõn täddõn kāndamõks vōlda ja pidab sieda nei.
10. Kristus tuož um mins, ku se kītõks iļ min äb lop Akaiamā kūožõd kouţi.
11. Mikšpierast? ku ma äb volks ārmastõn tēḑi?
Jumal tīedab sieda.
12. Aga mis ma tieb, ma tieb ka jeddõpēḑin, laz võtag puojõ näntõn, kis puojõ votšõbõd, laz ne, kis sūrslõbõd, sāgõd lieudtõt seļļist kui ka mēg.
13. Sīepierast ku seļļist lȭigaapostõld, pietuks tīelist, tiebõd ēntšta Kristus apostõldõks.
 p. 2, 17;
14. Ja se äb ūo im, sīepierast ku sātan īž tieb ēntšta sieldõm engõlõks.
15. Siz äb ūo sūr aža, ku ka täm pūošid ēntšta tiebõd õigõm pālkalistõks, kīendõn tutkam līb nänt tīed pierrõ.
16. Tegiž ma kītõb, algõ mitikš arrõg, ku ma ūob äbmuoistli; až äb, siz võtagid mīnda, sieda äbmuoistlist vastõ, laz ka ma võigõ rāžkīški sūrslõ.
17. Mis ma rõkandõb, sieda ma äb rõkand Izand pierrõ, aga kui abmuoistlitõs, sīes sūrs sūrslimizõs.
18. Ku pǟgiņd sūrslõbõd leja pierrõ, siz ka ma sūrslõb.
19. Sīepierast ku tēg muoistlist volds kāndatõt äbmuoistliži.
20. Sīepierast ku tēg kāndatõt, až mingi tieb tēḑi pālkalistõks, až mingi kīskõb, až mingi võtab, až mingi ēntšta sūrõks tieb, až mingi täddõn iļ sīlmad rabub.
21. Ma rõkandõb äbi pierast, ku mēg ūom nei nõddõrdõks sānd; aga missõs mingi um julgi — ma rõkandõb äbmuoistlist — ūob ka ma julgi.
22. Āt ne Ebreõd, ma ka.
Āt ne Izrael lapst, ma ka.
Āt ne Abraam sugkazam, ma ka.
23. Āt ne Kristus pālkalist — ma rõkandõb äbmuoistlist — ma vel emiņ; emiņ murrimizõs, emiņ vizakuodis, pǟgiņ emiņ napšis, saggõld kūolõm ädis.
24. Jūdõd kädst ma ūob sānd vīž kõrd nēļakimdõ napsõ ilm ītõ;
25. Kuolm kõrd ma ūob piekstõt, ikškõrd kividõks visktõt, kuolm kõrd ma ūob vond lājaks ädas, īe ja pǟva ma ūob vond mier tõvvitõs.
 Apt. 16, 22;
26. Ma ūob vond saggõld riek pǟl, ädis leb jougud, ädis leb rēviļḑ, ädis sugud pūolst, ädis pagand pūolst, ädis jālgabs, ädis kōgars, ädis mier pǟl, ädis lȭigaveļid vail,
27. Leb murrimiz ja vāja, saggõld virgs volds, sīemiz ja jūomiz nǟlgas.
28. Ilm sieda mis muitiz jeddõ tulab, mur iļ amad lātkubud pīkstõb mīnda jega pǟva.
29. Kis um nõddõr, ja ma äb ūo nõddõr; kis sāb nukkõrõks, ja ma äb pala.
30. Až um sūrslõmõst, ma sūrslõb entš nõdritõks.
31. Jumal ja Izand Jēzus Iza, kīen um āndamõst kītõkst iganõs, tīedab, ku ma äb pieta.
32. Damaskusõs vaŗtiz kēņig Areta māvāļikšiji damaskusnikad jālgabt, mīnda vizzõ võtam,
33. Ja ma sai veža sizal leb läb iļ mīr māzõ lastõt ja päziz täm kädud vaild.
12. Pǟkabal.
 Paulus touvis ja tȭitab tūlda Korintõ.
1. Sūrslimi kil äb äbţ mittõ midagid, aga ma tāb tūlda Izand nēmiz ja nägţimiz pǟl.
2. Ma tūndõb rištingt Kristusõs; nēļatuoistõn āigastõ tāgižpēḑin — kas ta voļ lejas, ma äb tīeda, kas ta voļ ullõ lejast, ma äb tīeda, Jumal tīedab — se sai tõmbdõt kūolmandõmõz touvõ sāņi.
3. Ja ma tūndõb sieda rištingt — kas ta voļ lejas, kas ta voļ ullõpēḑin lejjõ, ma äb tīeda, Jumal tīedab —
4. Ku ta um tõmbdõt paradīzõ ja um kūlõn äbrõkandtõbḑi sõnḑi, mis rištingõn äb ūo lubbõ rõkandõ.
5. Iļ sīe ma tāb sūrslõ, aga iļ īžentš ma äb sūrsl, ku īd nõdritis.
6. Sīepierast až ma tāks sūrslõ, ma äb volks äbmuoistli, sīepierast ku ma rõkandõb tuota; aga ma jetab sieda, algõ mitikš minst arrõg emiņ, kui ta min jūs nǟb või minst kūlõb.
7. Ja algõ ma sīe iļ aru sūr nägţimiz pierast tieg ēntšta sūrõks, um min lejjõ andtõt tāibaz, sātan engõl, laz ta mīnda rūiskaks rabbõg, algõ ma tieg ēntšta sūrõks.
8. Iļ sīe ūob ma kuolm kõrd pallõn Izandt, laz se minst laggõg;
9. Ja ta rõkandiz min pǟl: »Sinnõn um killõld min alastõmst; sīepierast ku min joud sāb nõddõrd sizal täudlizõks.» Sīepierast siz ma tāb sūrslõ emiņ nõdritõs, laz Kristus joud jelag min jūs.
10. Leb sīe min mēļ um jõva nõdritis, iļtiemižis, ädis, vājastimis ja kartõksis Kristus pierast; sīepierast ku: ku ma ūob nõddõr, siz ma ūob joudzi.
11. Ma ūob sānd äbmuoistlizõks, tēg ūot mīnda pīkstõnd, sīepierast ku minnõn voļ tēšti kītõkst sāmõst, sīepierast ku ma, algõ ma ka mittõ midagid volgõ, äb ūo mittõ suggõ vǟkim kui ne zīmi iļļist apostõld.
12. Apostõl tǟdõd āt täd vail tiedõt amas kāndatõms, leb imtǟdõd, kui ka leb imtīed ja veggist tīed.
13. Mis um sīepierast, missõs tēg ūot vond vǟkimõd kui munt lātkubud, kui īd, ku ma īž äb ūo vond täddõn kāndamõks.
Āndagid andõksõks minnõn sīe äbõigõm.
14. Vaņtl, ma ūob vaļmõz kuolmandõmõz kõrd täd jūr tūlda ja ma äb lī kāndamõks, sīepierast ku ma äb voţš sieda, mis täddõn um, aga tēḑi; sīepierast ku lapstõn äb ūo viļļõ vāikõmõst vanbist pierast, aga vanbistõn lapst pierast.
15. Aga jõva mīelkõks ma tazantõb ja āndab ēntšta tazantõbõks täd jēngõd pierast, laz ma tēḑi ārmastõs kil jo veitõ sāg ārmastõt.
16. Aga volgõ, ku ma äb ūo vond täddõn kāndamõks; aga väggõ kaval volds, ma ūob tēḑi kommõks akkõn.
17. Kas leb mingiz nēšti, kīenḑi ma ūob kaimõn täd jūr, ma ūob tēšti midagid ulzõ piettõn?
18. Tītusõ ma ūob pallõn ja veļļõ īņi kaimõn; kas Tītus um midagid ulzõ piettõn tēšti?
Kas mēg äb ūom kǟnd sīes entšõs vaims, kas äb nēši ēntšis tiedis?
19. Kas tēg tegiž mõtlõt, ku mēg ēntšta vabantõm täd vastõ?
Mēg rõkandõm Kristusõs Jumal jeds; aga se ama, armõd, um täd parantimiz pierast.
20. Sīepierast ku ma kārtab, algõ ma tulds līedag seļļiži, mingiži ma äb tā, ja ku ma äb sā tēšti lieudtõt seļļizõks, mingist tēg ät tāt, ku äb ūo täd vail kīv, nukkõr mēļ, kõza, rīḑlimi, kīeld kāndami, pietuks rõk, sūrslimi, kära.
21. Algõ, ku ma tegiž tulab, min Jumal mīnda alantõg täd jūs ja minnõn volgõ muraglizõn volmõst pǟgiņd pierast, kis jedmõl āt pattõ tiend ja äb ūot tāgiž kīerõnd rumalizõst volmizõst ja puortimizõst ja äbpūdizõst, mis ne āt tiend.
13. Pǟkabal.
 Nõv āndami mīeldõ parantõ.
1. Ku ma tulab kuolmandõmõz kõrd täd jūr, um ama ažan pīlõmõst kād ja kuolm taparnikad sūs.
2. Ma ūob juba kītõn ja kītõb vel, kui tūoista kõrd täd jūs volds ja paldiņ, jara volds, näntõn, kis āt pattõ tiend, ja muntõn amadõn, ku ma, ku ma tegiž tulab, äb vōida.
3. Ku tēg voţšõt Kristus tuota, kis mins rõkandõb, ta äb ūo nõddõr täd vastõ, aga um veggi tēši.
4. Sīepierast ku laz ta ka volgõ nõdritõs rištõ rabdõt, sīegid ta jelab leb Jumal joud; sīepierast ku ka mēg ūom nõddõrd leb täm, aga mēg jelam täm īņi leb Jumal joud tēši.
5. Kāļigid lebbõ īžēntšta, kas tēg ūot usks, voţšigid lebbõ īžēntšta!
Või kas tēg ät tundõt īžēntšta, ku Jēzus Kristus um tēši?
Až set tēg ät ūot äbkȭlbatõbõd.
6. Aga ma lūotõb, ku tēg sāt aru, ku mēg äb ūom äbkȭlbatõbõd.
7. Aga ma pālab Jumalt, algõ tēg tiegõd mittõ mingist tiggõ, äb laz mēg ēntšta nägţõgõm kȭlbatõbõdõks, aga laz tēg tiegõd jõvvõ ja mēg volksmõ kui ne äbkȭlbatõbõd.
8. Sīepierast ku mēg mittõ midagid äb sȭitam vastõ tuota, aga tuod pierast.
9. Sīepierast mēg ūom rīemlist, ku mēg ūom nõddõrd ja tēg ūot joudzist; sieda mēg tarmõm ka, ku tēg ūot täudlist.
10. Leb sīe ma, äb volds jūs, sieda kēratõb, laz jūs volds, äb vond minnõn volmõst vaimizõn sīe võimiz pierrõ, mis Izand um minnõn andõn parantimiz pierast ja äb jara rikkimiz pierast.
11. Muitiz, veļid, volgid rīemlist, sāgid täudlistõks, lūotantigid īdtūoista, volgid īdmēļist, pidagid armõ, ja ārmastõks ja arm Jumal līb tädkõks.
 Fil. 4, 4;
12. Tēriņtigid īdtūoista piva sū āndamizõks; amad pivad tēriņtõbõd tēḑi.
13. Izand Jēzus Kristus alastõm ja Jumal ārmastõks ja Piva Vaim īt volgõ täd amadõks.
Tuoi kēra korintnikadõn , kēratõt Filipist Makedoniamāl, kaimdõt leb Tītus ja Lūkas.
PAULUS KĒRA GALATLISTÕN.
1. Pǟkabal.
 Iļ galatlist äb pīldzit ja iļ Paulus apostõl amat.
1. Paulus, apostõl, äb rovz pūolst, äb ka leb rišting, aga leb Jēzus Kristus ja Iza Jumal, kis tǟnda um virgtõn kūolinist,
2. Ja amad veļid, kis min jūs āt, Galatiamā lātkubudõn:
3. Alastõm volgõ täddõn ja arm Izast Jumalõst ja Izandõst Jēzusõst Kristusõst,
4. Kis um ēntšta andõn mäd patud pierast, laz mēḑi ulzõ pästag paldiņist tiglist māīlmast, Jumal ja mäd Iza tāmiz pierrõ.
 p. 2, 20; 1 Tim. 2, 6;
5. Tämmõn volg ouv iganõst iganõ.
Amen.
6. Ma imlõb, ku tēg nei pakand ūot jara kīerdõt sīest, kis tēḑi um kutsõn, Kristus alastõmst, mū evangelium jūr.
7. Sīegid mūdõ äb ūo; aga āt mingist, kis tēḑi sieggõbõd ja tābõd muitizõks kīerõ Kristus evangelium.
8. Aga až ka mēg või engõl touvõst tieutõks täddõn mūdõ evangeliumõ äb ku sieda, mis mēg ūom tieutõnd täddõn, se volgõ jara vandõt.
9. Kui mēg ūom rõkandõnd, ma ka paldiņ vel ikškõrd kītõb: Až mingi täddõn mūdõ evangeliumõ tieutõb äb ku sieda, mis tēg ūot sānd, se volgõ jara vandõt.
10. Kas ma ni tieb jõvvõ mīeldõ rovstõn või Jumalõn?
Või kas ma voţšub rovstõn mīel pierast vōlda?
Až ma volks rovstõn mīel pierast, siz ma äb volks Kristus pālkali.
11. Sīepierast ma āndab täddõn tieutõbõks, veļid, ku evangelium, mis leb min um tieutõt, äb ūo rovz pierrõ.
12. Sīepierast ku ma äb ūo tǟnda oppõn, äb ka sānd rovz kädst, aga leb Jēzus Kristus nägţimiz.
13. Sīepierast ku tēg ūot kūlõnd iļ min jedmõliz jelamiz jūdõd usks, ku ma väggõ ūob vājastõn ja pūoštõn Jumal lātkubbõ.
14. Ja jūdõd usks ma rēgiz iļ pǟgiņd, kis īdvastalist voļt min sugst, sūrs ints min izad sǟdõmd pierast.
15. Aga sīen, kis mīnda min jema lejast um ulzõ kuoŗŗõn ja leb entš alastõm kutsõn, voļ mīel pierast
 Rom. 1, 1;
16. Nägţõ entš Puoigõ min sizal, laz ma tieutõg täm evangeliumõ pagand vail ildīņ, äb kizzõs nõvvõ leja ja vier kädst;
17. Ma iz lǟ ka Jeruzalemõ nänt jūr, kis jedmõl mīnda voļt apostõld, aga ma lekš Arabiamālõ ja tuļ tegiž tāgiž Damaskusõ.
18. Siz pierrõ kuolm āigastõ ma lekš Jeruzalemõ Kēfasõ vaņtlõm ja ei täm jūr vīžtuoistõn päuvõ.
19. Ja ma iz nǟ apostõlist mūdõ ku īd Jākobusõ, Izand veļļõ.
20. Aga mis ma kēratõb, vaņtl, Jumal jeds, ku ma äb pieta.
21. Pierrõ sieda ma tuļ Zīria- ja Kilikiamā kūožiz.
22. Ja ma voļ palgst äbtuntõb Jūdeamā lātkubudõn Kristusõs.
23. Aga ne voļt set kūlõnd, ku se, kis mēḑi jedmõl vājastiz, ni tieutõb leb evangelium uskõ, mis ta ikškõrd pūoštiz.
24. Ja ne ouvõstist Jumalt min pierast.
2. Pǟkabal.
 Paulus kubs munt apostõldõks Jeruzalems.
Paulus ja Petrus Antiokias.
Rišting äb sā õigistõt leb pandõkst opatõks, aga leb usk.
1. Siz, pierrõ nēļatuoistõn āigastõ, ma lekš tegiž Jeruzalemõ kubs Barnabasõks, īņi võttõn ka Tītusõ.
2. Aga ma lekš leb nägţimiz ja paņ näntõn jeddõ sīe evangelium, mis ma tieutõb pagand vail, ja kuoḑin nänt ouvlistõn, algõ ma tijald jūokšõg või vond jūokšõn.
3. Aga ka Tītus, kis min īņi voļ, grīek volds, iz sā pīkstõt ēntšta immõriedõm.
4. Aga sizzõl puggõnd lȭigaveļidõn, kis voļt īņi tund vaņtlõm mäd vabamt, mis mäddõn um Kristusõs Jēzusõs, laz mēḑi tiegõd pālkalistõks,
5. Näntõn mēg äb ūom mittõ stuņdõ riekkõ kīerõnd kūldzitõs, laz evangelium tuož īegõ täd vail.
6. Aga nēšti, kis voļt ouvlist — mingist ne kunagid āt vonḑ, um minnõn ikštäuž;
Jumal äb pan tǟdõl rišting palgõ — minnõn ne ouvlist äb ūot mittõ midagid jūrõ pand.
7. Aga sīe vastõ, ku ne neist, ku evangelium um ūoļtõksõ andtõt minnõn nänt jūs, kis āt immõriedtõb nāgõs, kui Petrusõn immõriedtõt jūs —
8. Sīepierast ku se, kis Petrusõks voļ veggi apostõl amats immõriedtõt jūs, voļ ka minkõks veggi pagand jūs —
9. Ja ku Jākobus ja Kēfas ja Jāņ, kis sait pidtõt tigtȭlpadõks, sait tundõm alastõmt, mis minnõn voļ andtõt, ne āndist minnõn ja Barnabasõn käta lieppimizõks, laz mēg lǟgõd pagand vail, aga ne immõriedtõt vail.
10. Laz set joutõmḑi mīels pidagõm, iļ mis ma ka ūob murtõn nei tiedõ.
11. Aga ku Kēfas voļ tund Antiokiõ, ma astiz tämmõn siļmiz vastõ, ku ta voļ kaibdõb.
12. Sīepierast ku jedmõl, kuņtš ist ūot mingist tund Jākobus pūolst, ta sei kubs pagandõks; aga ku ne voļt tund, ta kipiz kilgõ ja lagiz nēšti, nēḑi kartõs, kis voļt immõriedtõt.
13. Ja täm īņi sait sīlizõks ka munt jūdõd, neiku ka Barnabas sai jara kīerdõt leb nänt lȭiga volmiz.
14. Sīepierast, ku ma neiz, ku ne äb kǟt evangelium pierrõ, ma rõkandiz amad jeds Kēfas pǟl: Ku sa, jūd volds, jelad kui pagan ja äb kui jūd, mis siz sa pīkstõd pagandõn jūdõd vīţi jelam?
15. Mēg ūom ila pierrõ jūdõd ja äb patlist pagand vaild.
16. Aga tieudõs, ku rišting äb sā õigistõt pandõkst opatõks tīed pierrõ, aga leb Kristus Jēzus usk, mēg ūom ka Kristus Jēzus pǟl uskõnd, laz sāgõm õigistõt leb Kristus usk ja äb leb pandõkst opatõks tīed, sīepierast ku leb pandõkst opatõks tīed äb sā mitikš leja õigistõt.
 Apt. 15, 10. 11;
Rom. 3, 20. 28; 4, 5; 11, 6;
17. Aga až mēg ka īž sām patlistõks lieudtõt, kis voţšõm sādõ õigistõt leb Kristus, kas siz Kristus um pat pālkali?
Äb īţõ!
18. Sīepierast až ma sieda, mis ma ūob jara artõn, tegiž parantõb, siz ma tieb īžēntšta iļastajizõks.
19. Sīepierast ku ma leb pandõkst opatõks ūob kūolõn pandõkst opatõksõn, laz jelag Jumalõn.
Ma ūob Kristus īņi rištõ rabdõt.
20. Aga ma jelab, sīegid äb ma, aga mins jelab Kristus; aga mis ma ni jelab lejas, sieda ma jelab usks Jumal Pūoga pǟl, kis mīnda um ārmastõn ja um īžēntšta jara andõn min pierast.
21. Ma äb puolg Jumal alastõmt.
Sīepierast až õigõm um leb pandõkst opatõks, siz um Kristus kūolõn tijald.
3. Pǟkabal.
 Rišting sāb õigistõt ja Jumal lapsõks leb usk Jēzus Kristus pǟl.
1. Tēg äbmuoistlist galatlist!
Kis um jara võllõn tēḑi, kīendõn sīlmad jeddõ um kēratõt rištõ rabdõt Jēzus Kristus?
2. Sieda ītõ ma tāb täd kädst tieutõ sādõ: kas tēg Vaimõ ūot sānd leb pandõkst opatõks või leb usk jutlõz?
3. Kas tēg ūot nei äbmuoistlist, ku Vaims irgõnd tēg paldiņ lejas loptat?
4. Kas tēg neijen ūot kāndatõnd tijald? až set īd tijald.
5. Kis ni täddõn Vaimõ jagub ja vegiži tīeḑi, tieb tēši, kas ta sieda tieb leb pandõkst opatõks tīed või leb usk jutlõz?
6. Kui Abraam um uskõn Jumal pǟl, ja se um ardõt tämmõn õigõmõks.
7. Tēg sāt juba aru, ku kis āt leb usk, ne āt Abraam lapst.
8. Aga kēra, jeddõpēḑin nǟds, ku Jumal õigistõb paganḑi leb usk, um jeddõpēḑin tieutõn Abraamõn sīe evangelium: »Sins sābõd pivastõt amad pagand.»
9. Nei siz, kis āt leb usk, ne sābõd pivastõt uskliz Abraam īņi.
 Rom. 4, 16
10. Sīepierast ku mits āt leb pandõkst opatõks tīed, ne āt vandõks al; sīepierast ku um kēratõt: »Jegaikš um jara vandõt, kis äb īe ammõ, mis um kēratõt pandõkst opatõks rāntõ, ku ta sīe pierrõ tieb.»
11. Aga um tieutõb, ku leb pandõkst opatõks mitikš äb sā õigistõt Jumal jeds, sīepierast ku: »Õigi jelab leb usk.»
 Hab. 2, 4;
12. Aga pandõkst opatõks äb ūo leb usk, aga kis täm pierrõ tieb, jelab leb täm.
13. Kristus um mēḑi ulzõ vostõn pandõkst opatõks vandõksõst, īeds vandõksõks mäd pierast — kui um kēratõt: »Jara vandõt um jegaikš, kis um pū jūr ilzõ pandõt —
14. Laz Abraam pivastõm tulgõ iļ pagand leb Jēzus Kristus, laz mēg sāgõm tõitõt Vaim leb usk.
15. Veļiḑ, ma rõkandõb rišting vīţi.
Mitikš äb puolg rišting vizantõtõ testamentõ, äb ka pan midagid jūrõ.
16. Aga ne tõitõkst āt andtõt Abraamõn ja täm sīemtõn.
Ta äb kīt: »Ja sīemtõdõn,» neme pǟgiņdõn, aga kui īdõn: »Ja sin sīemtõn», se um Kristus.
17. Aga sieda ma kītõb: testament, mis leb Jumal um jeddõpēḑin vizantõt, äb tie äbkȭlbatõbõks pandõkst opatõks, mis um andtõt nēļasaddõ kuolmkimdõ āigastõ pierrõ, ku se tieks tõitõks tijalizõks.
18. Sīepierast až pierandõks um leb pandõkst opatõks, siz ta äb ūo leb tõitõks; aga Jumal um andõn Abraamõn leb tõitõks.
19. Mis pierast um siz pandõkst opatõks?
Ta um iļastamist pierast jūrõ pandõt vaitnikad kädkouţi leb engõld, kuņtš se sīemt tulab, kīen um tõitõks.
 Rom. 5, 20;
20. Ja vaitnika äb ūo īd pierast; aga Jumal um ikš.
21. Kas siz ni pandõkst opatõks um Jumal tõitõkstõn vastõ?
Äb īţõ; sīepierast ku až volks andtõt pandõkst opatõks, mis võiks jellõ tiedõ, siz õigõm tulks tuodlist leb pandõkst opatõks.
22. Aga kēra um klõkšõn ama pat ala, laz tõitõks usklistõn sāg andtõt leb usk Jēzus Kristus pǟl.
23. Aga jedmõl ku usk tuļ, mēg saim vizzõ klõkštõt pidtõt pandõkst opatõks al, tulbiz usk ilzõ nägţimiz pierast.
24. Nei um sānd pandõkst opatõks mäd kazatijizõks Kristus pierast, laz mēg sāgõm õigistõt leb usk.
25. Aga ku usk um tund, siz mēg äb ūom emiņ kazatijiz al.
26. Sīepierast ku tēg amad ūot Jumal lapst leb usk Kristus Jēzus pǟl.
 Jāņ 1, 12;
27. Sīepierast ku, mits tēg ūot rištõt Kristus pǟl, tēg ūot ēntšta ēḑtõnd Kristusõ.
28. Sīd äb ūo äb jūd äb ka grīek, sǟl äb ūo äb pālkali äb ka vaba, sǟl äb ūo äb miedpūoļi äb naistpūoļi; sīepierast ku tēg amad ūot ikš Kristusõs Jēzusõs.
29. Aga až tēg ūot Kristus pierast, siz tēg ūot ka Abraam sīemt, pierrijid tõitõks pierrõ.
4. Pǟkabal.
 Leb Kristus mēg ūom Jumal lapst, vabad pandõkst opatõksõst.
Zāra ja Hāgar.
1. Aga ma kītõb: nei kōgiņ, kuņtš pierriji um vel läpš, äb ūo mittõ mingist vaitõ vail täm ja pālkaliz, laz ta kil volg izand iļ ama.
2. Aga ta um vōidajid ja vaŗtijid al izast pandõt aigõ sāņi.
3. Neiīž ka mēg, ku voļm lapst, siz mēg voļm kui pālkalist, māīlma merk al.
 p. 3, 23; 5, 1;
4. Aga ku āiga täutimi tuļ, siz kāimiz Jumal entš Pūoga, sindõnt naizõst, sindõnt pandõkst opatõks al,
5. Laz vostag ulzõ nēḑi, kis voļt pandõkst opatõks al, laz mēg sāgõd laps õigõm.
6. Aga ku tēg ūot lapst, siz Jumal um kaimõn entš Pūoga Vaim täd sidamiž nutam: Abba, Iza!
7. Nei siz sa äd ūo sugid pālkali, aga läpš; aga až läpš, siz ka pierriji leb Jumal.
 p. 3, 29;
8. Aga siz, ku tēg ist tundõt Jumalt, tēg palkist näntõn, kis ila pūolst äb ūot jumald.
9. Aga ni, ku tēg tundõt Jumalt ja vel emiņ, ku tēg ūot Jumalõst tundtõt, kui siz tēg tegiž kīerõt ēntšta nõddõrd ja joutõmd mērkõd jūr, kīendõn tēg tegiž ūdpǟl tāt palkõ?
10. Tēg pant tǟdõl päuvḑi ja kūḑi ja aigidi ja āigastidi.
 Rom. 14, 5;
11. Ma kārtab täd pierast, ku ma äb ūo tīedõ tiend täd vail tijald.
12. Sāgid seļļistõks kui ma, sīepierast ku ma ūob kui tēg; veļid, ma pālab tēḑi, tēg ät ūot minnõn mittõ sugid iļļõ tiend.
13. Aga tēg tīedaţ, ku ma ežmiz kõrd täddõn tieutiz evangeliumõ leja nõdrit pierast.
14. Ja tēg tīedat, mingi kērtami täddõn voļ min leja pūolst; tēg mīnda ät ūot puolgõnd ät ka minst jara kīerõnd, aga tēg ūot mīnda vastõ võttõnd kui Jumal engõlt, kui Kristusõ Jēzusõ.
15. Mis ni um täd pivalitõks?
Sīepierast ku ma tapartõb iļ täd, ku tēg, až tēg volkst võind, volkst entš sīlmad ulzõ kīskõnd ja minnõn andõnd.
16. Kas siz ni ma ūob sānd täd vastukstnikaks, tuota täd pǟl rõkandõs?
17. Ne āt iļ täd intõ tǟdõd äbjõvam pǟl, sīepierast ku ne tābõd tēḑi jara kīerõ, laz tēg sāgõd intõ tǟdõks nänt pierast.
18. Aga um jõvist vōlda intõ täudõn jõva pǟl ītõluggõ ja äb īd siz, ku ma ūob täd jūs.
19. Min lapst, kīenḑi ma tegiž puodudõks sindtõb, kuņtš Kristus tulab nǟdõb tēši.
20. Aga ma tāks paldiņ täd jūs vōlda ja entš īel muitizõks tiedõ, sīepierast ku ma kādlõb iļ täd.
21. Kītigid minnõn tēg, kis tāt vōlda pandõkst opatõks al, kas tēg ät ūot kūlõnd pandõkst opatõkst?
22. Ku um kēratõt, ku Abraamõn āt vond kakš puoigõ, ikš pālkanaizõst ja ikš vabast;
23. Aga kis pālkanaizõst voļ, um sindõn leja pierrõ; aga kis vabast, se leb tõitõks.
24. Se um neme sǟdlõm, sīepierast ku ne āt ne kakš testamentõ: ikš Zīnai mäggõld, mis sindtõb palkimiz pierast, se um Hāgar.
 p. 5, 1;
25. Aga Hāgar um Zīnai mäg Arabiamāl ja um mis paldiņi Jeruzalem, kis um pālkali amad entš lapstkõks.
26. Aga se Jeruzalem, mis um illõ, um vaba, ta um mäd amad jema.
27. Sīepierast um kēratõt: »Vol rīemli sa, äbkazli, kīen äb ūo lapsta, our ja nuta sa, kīen äb ūot laps puodud, ku tijan um pǟgiņ emiņ läpši, äb ku sīen, kīen um mīez.
28. Aga tēg, veļid, ūot kui Izaak, tõitõks lapst.
29. Aga neiku siz se, kis voļ sindõn leja pierrõ, vājastiz sieda, kis voļ Vaim pierrõ, neiīž ka paldiņ.
30. Aga mis kītõb kēra?
»Ēţa ulzõ pālkanaiz ja täm pūoga, sīepierast ku pālkanaiz pūogan äb ūo pierrõmõst īņi vaba pūogan.»
31. Leb sīe, veļid, mēg äb ūom pālkanaiz, aga vaba lapst.
5. Pǟkabal.
 Jumal lapst vabam.
Lejalist tīed ja Vaim vīļakaz.
1. Pīligid siz vabams, mis pǟl Kristus um vabastõn mēḑi, ja algid lassigid ēntšta pānda tegiž palkimiz iggõ ala.
 p. 4, 5. 31;
2. Vaņtl, ma Paulus, kītõb täddõn, ku až tēg sāt immõriedtõt, siz täddõn äb ūo mittõ mingist kazzõ Kristusõst.
3. Ja ma tapartõb tegiž jegaīd rištingõn, kis sāb immõriedtõt, ku sīen um pidamõst ama pandõkst opatõks.
4. Tēg, kis tāt sādõ õigistõt leb pandõkst opatõks, ūot kilgõ kippõnd Kristusõst, ūot jara saddõnd alastõmst.
5. Sīepierast ku mēg Vaims vodlõm leb usk õigõm lūotõks pǟl.
6. Sīepierast ku Jēzusõs Kristusõs äb tǟnt mittõ midagid äb immõriedimi, äb ka immõriedtõb nāgõ, aga usk, mis leb ārmastõks mojub.
7. Tēg jūokšist jõvist; kis um vībtõn tēḑi, ku tēg ät ūot kūldzist tuoddõn?
8. Nõv āndami äb ūo sīest, kis tēḑi kutsub.
9. Rāz apatõkst tieb appõnõks ama tīegandõks.
10. Ma lūotõb tēšti Izandõs, ku tēg mittõ midagid mūdõ ät mõtlõt; aga kis tēḑi siegub, se võtab suņdõ entš pǟl, kis ta ka volgõ.
11. Aga, veļid, až ma vel tieutõb immõriedimist, mis ma vel sāb vājastõt?
Siz volks nukrit iļ rišt sānd tijalizõks.
12. Koks ka ne sānd iedtõt, kis tēḑi uktabõd!
13. Aga tēg, veļid, ūot kutstõt vabam pierast, set äb vabam pierast, kus lejan um vālda; aga palkigid īdtuoizõn leb ārmastõks.
14. Sīepierast ku ama pandõkst opatõks sāb täutõt īds sõnas, sīes: »Ārmast entš ležglist kui īžēntšta.»
15. Aga až tēg īdtūoista purrõt ja sīet, vaņtligid tagan, algõ tēg sāgõd īdtuoizõst jara nīeldõt.
16. Aga ma kītõb: kǟgid Vaims ja tēg ät tiet leja imu pierrõ.
17. Sīepierast ku leja imustõb vastõ Vaimõ, aga Vaim vastõ lejjõ; sīepierast ne pīlõbõd īdtuoizõn vastõ, algõ tēg tiegõd sieda, mis tēg tāt.
18. Aga až tēg sāt juodtõt Vaimst, siz tēg ät ūot pandõkst opatõks al.
19. Aga leja tīed āt tieutõbõd, kui abjelamiz rikkimi, puortimi, rumalit, uidloppõn volmi,
20. Lȭigajumald palkimi, võllimi, kīv, rīḑlimi, gint, kõza, sõnšlimist, laggimist, lȭigausk,
21. Kadštimist, tapamist, jūotõkst ja mis näntkõks ītist āt; iļ nänt ma kītõb täddõn jeddõpēḑin, kui ma juba ūob kītõn, ku ne, kis seļļiži tīeḑi tiebõd, äb pierrõt Jumal valdõ.
 Ef. 5, 5;
22. Aga Vaim vīļakaz um ārmastõks, rīem, arm, kāndatõm, lipsnit, jõvamēļ, usk, tazamēļ, pūdit.
23. Seļļist vastõ äb ūo pandõkst opatõks.
24. Aga kis Kristus Jēzus pierast āt, āt leja rištõ rabbõnd kubs imudõks ja tāmizõks.
 Rom. 6, 6;
25. Až mēg Vaims jelam, laz ka Vaims kǟgõm.
26. Algõm volm nǟlgas tijaliz ouv tagan īdtūoista ertlõs, īdtūoista kadlõs.
6. Pǟkabal.
 Opatõkst.
1. Veļid, až ka mingi rišting sadab mingiz iļastamiz sizzõl, siz tēg, kis ūot vaimlist, kīerigid täm tāgiž seļļiz tazamēļiz vaimkõks, īžentš pǟl vaņtlõs, kas ka sa äd sā kertõt.
 Mat. 18, 15;
2. Kāndagid īdtuoiz kāndamḑi ja nei tēg täutõt Kristus pandõkst opatõkst.
3. Sīepierast až mingi arrõb midagid volm, ku ta äb ūo mittõ midagid, se pietab ēntšta.
4. Aga jegaikš laz arrõg tagan iļ entš tīe, ja siz līb tämmõn kītõks īžentš jūs, äb mū jūs.
5. Sīepierast ku jegaikš kāndab entš kāndamt.
6. Aga kīen sõna sāb opatõt, jaggõg amasuglist jõvamt sīen, kis opatõb.
7. Algid jeksigid, Jumal äb las ēntšta kēlštam; sīepierast ku mis rišting kīlab, sieda ta ka nītõb.
8. Kis entš leja pǟl kīlab, nītõb lejast ukkõ lēmist; aga kis Vaim pǟl kīlab, nītõb Vaimst iganist jelamist.
9. Aga algõm väzzõm jõvvõ tiedõ, sīepierast ku entš āigal mēg nītõm, až mēg äb īem nõrkõnõks.
10. Sīepierast ni, kuņtš um aigõ mäddõn, tiem jõvvõ amadõn, aga ama emiņ uskītlistõn.
11. Vaņtligid, kui sūrd kēratǟdõdõks ma ūob kēratõn täddõn entš kädkõks.
12. Mits tābõd ēntšta nägţõ jõvadõks leja pūolst, ne pīkstõbõd tēḑi ēntšta immõriedõm set sīepierast, algõ ne sāgõd vājastõt Kristus rištõst.
 p. 5, 11;
13. Sīepierast ku ne īž, kis āt immõriedtõt, äb pidat pandõkst opatõkst, aga tābõd, laz tēg sāgõd immõriedtõt, laz ne võigõd sūrslõ leb täd leja.
14. Aga algõ minnõn suggõg, ku ma sūrslõb, ku īd mäd Izand Jēzus Kristus rišt pǟl, leb mis um minnõn māīlma rištõ rabdõt ja ma māīlman.
15. Sīepierast ku äb immõriedimi ūo midagid, äb ka immõriedtõb nāgõ; aga ūz lūomi.
16. Ja mits sīe juod pierrõ kǟbõd, iļ nänt ja iļ Jumal Izrael volg arm ja alastõm.
17. Jeddõpēḑin algõ mitikš tiegõ minnõn vaijõ, sīepierast ku ma kāndab entš lejas Jēzus šāvidi.
18. Mäd Izand Jēzus Kristus alastõm volgõ täd vaimkõks, veļid.
Amen.
PAULUS KĒRA EFEZUSNIKADÕN.
1. Pǟkabal.
 Tienandõks iļ Izand rikkõ alastõm and.
Kui Jumal um rovšti ulzõ kuoŗŗõn.
Pālandõks usk kazatimiz pierast.
1. Paulus, leb Jumal tāmiz Jēzus Kristus apostõl, pivadõn, kis āt Efezusõs ja āt usklist Jēzus Kristus pǟl.
2. Alastõm volgõ täddõn ja arm Jumalõst, mäd Izast, ja Izandõst Jēzusõst Kristusõst.
3. Kītõt volgõ Jumal ja mäd Izand Jēzus Kristus Iza, kis mēḑi um pivastõn amas vaimlizõs pivastimizõs touviližis ažis Kristusõs,
4. Neiku ta um mēḑi ulzõ kuoŗŗõn entšõs, jedmõl māīlma allist panmist, ku mäddõn um volmõst täm jeds pivadõn ja äbsīlistõn ārmastõksõs,
 Jāņ 15, 16;
5. Andõs mäddõn jeddõpēḑin laps õigõz ja ītõs mēḑi īžentšõks leb Jēzus Kristus, entš jõvamēļiz tāmiz pierrõ,
 Jāņ. 1, 12
6. Entš alastõm ouv kītõks pierast, leb mis ta um mēḑi mīelpierristõks tiend ārmastõksõs,
7. Kīens mäddõn um pästami leb täm vier, patud andõks āndami täm alastõm rikuz pierrõ,
8. Mis mēg rikastiz ūom sānd amas kovalõzõs ja muoistlitõs,
9. Ku ta um andõn mäddõn tieutõbõks entš tāmiz sallitõ, entš jõva mīel pierrõ, mis ta entšõs um jeddõ võttõn,
 p. 3, 9;
10. Tiedõbõks täutõts āigas, ku amad ažad sābõd Kristus, kui pǟ ala, pandõt, nei ne mis touvis kui ka ne mā pǟl, leb täm.
11. Leb täm mēg ka ūom sānd pierrijidõks sīe jeddõ võtamiz pierrõ, kis tieb amad ažad entš tāmiz nõv pierrõ,
 Kol. 1, 12;
12. Laz mēg, kis jeddõpēḑin ūom lūotõnd Kristus pǟl, volgõm täm ouv kītõksõks.
13. Leb sīe ka tēg ūot kūlõnd tuod sõnnõ, täd pästamiz evangeliumõ, kīens tēg ka, usklistõks sānd, ūot vizantõt tõitõks Piva Vaimkõks,
14. Kis um mäd pierrimiz kīl pästamiz sāmiz pierast, täm ouvõm kītõksõks.
15. Leb sīe ka, ku ma kūliz iļ usk täd vail Izand Jēzus pǟl ja iļ ārmastõks amad pivad vastõ,
16. Ma äb ānda tagan, tiennõs täd jedst, tēḑi mǟdlõ entš pālandõkšis,
17. Laz mäd Izand Jēzus Kristus Jumal, ouvõm Iza, āndag täddõn kovalõz ja nägţimiz Vaim, täm tundimizõks.
18. Täd sidam sīlmad volgõd sieldõks tiedõt, laz tēg voigõd tieudõ, mis um täm kutsimiz lūotõks, mis täm pierrimiz ouvõm rikuz, pivad vail.
19. Ja mis um täm võimiz zīmi sūrit mēši, kis uskõm täm vegiz tīe joud pierrõ,
20. Mis ta um tiend Kristusõs tǟnda virgtõs kūolinist ja istantõs touvis entš jõvvõl käddõl,
21. Illõ iļ ama vāļikštõks ja võimiz ja joud ja izandõd volmiz ja jegaīd nim, mis sāb nimtõt äb īd sīel āigal, aga ka tulbis.
22. Ja ta um amad ažad pand täm jālgad ala ja um andõn tǟnda pǟkõks iļ ama lātkub,
 Lr. 8, 7;
23. Kis um täm leja ja sīe täudõm, mis ammõ amas täutõb.
 Rom. 12, 5;
2. Pǟkabal.
 Ilm Kristusõ um rišting vājali, aga um väggõ pivastõt Kristusõs.
1. Ja Jumal um jelzistõks tiend tēḑi, kis voļt jara kūolõnd leb entš iļastamõd ja patud,
2. Mis sizal tēg jedmõl keit sīe māīlma āiga pierrõ, gais vāļikšijiz võimiz pierrõ, vaim pierrõ, kis ni joudzistiz jelab äbusk lapst sizal;
 Tit. 3, 3; p. 6, 12;
3. Kīend vail ka mēg jedmõl keim entš leja imud sizal, tieds leja ja mõtkõd tāmiz pierrõ ja voļm ila pūolst kõza lapst, kui ne munt ka.
4. Aga Jumal, rikaz volds alastõms, um mēḑi ārmastõn leb entš sūr ārmastõks
5. Ja um mēḑi, kis voļm kūolõnd iļastamõd pūolst, jelzistõks tiend Kristus pierast — tēg ūot pästõt leb alastõm —
6. Ja um tämkõks īņi mēḑi virgtõn ja tämkõks īņi mēḑi istantõn touviž Jēzusõs Kristusõs,
7. Laz ta nägţõg tulbis āigis, lipsnitõs mäd vastõ, entš alastõm zīmist rikust Kristusõs Jēzusõs.
8. Sīepierast ku tēg ūot pästõt alastõms leb usk, ja se äb ūo tēšti, se um Jumal and,
9. Äb leb tīed, algõ mitikš sūrslõg.
10. Sīepierast ku mēg ūom täm kädud tīe, lūodõt Kristusõs Jēzusõs jõvad tīed pierast, mis Jumal um jeddõpēḑin vaļmõstõn, laz mēg kǟgõm nēši.
11. Leb sīe mǟdligid, ku tēg, kis jedmõl voļt pagand leja pūolst, kis sait nimtõt immõriedtõb nāgõks nēšti, kis sābõd immõriedtõtõks nimtõt leb kädud tīe leja jūs,
12. Ku tēg voļt sīel āigal, volds ilm Kristusõ, kougõn jara Izrael lātkub õigizõst ja vȭrõd tõitõks testamentõdõn, ilm lūotõkst ja ilm Jumalt māīlmas.
13. Aga paldiņ tēg, kis jedmõl kougõn voļt, ūot Kristusõs Jēzusõs ležgõl sānd, leb Kristus vier.
14. Sīepierast ku ta um mäd arm, kis leb entš leja um muolmõd tiend īdkõks, māzõ artõs vailiz tara, gint,
 Ez. 9, 6;
15. Tieds tijalizõks pandõkst opatõks käskõd, laz armõ andõs lūog entšõs kādstõ īd, ūd rišting,
16. Ja nänt muolmõd jara lieppõg Jumalõn īds lejas leb rišt, täms māzõ tappõs gint.
17. Ja ta tuļ ja tieutiz leb evangelium armõ täddõn, nänt kougistõn ja armõ näntõn ležgõl,
 Ez. 57, 19;
18. Ku mäd muolmõdõn um leb täm, īds Vaims, jūrõ sāmi Iza jūr.
19. Siz tēg ni ät ūot emiņ kilalist ja vȭrõd, aga tēg ūot pivadõn īņijelanikad ja Jumal aim,
 p. 3, 6;
20. Ilzõ tiedõt apostõld ja profetõd aliz pǟl, kus Kristus Jēzus īž um nūrka kiv,
 Mat. 16, 18;
21. Kīens kubbõ sǟdtõt ama jel kazab piva tempõlõks, Izandõs;
22. Kīens ka tēg sāt īņi ilzõ tiedõt Jumal jelamiz kūožõks Vaims.
3. Pǟkabal.
 Paulus amat pagand jūs.
Jumal imli ārmastõks Kristusõs.
1. Sīepierast ma, Paulus, ūob Kristus Jēzus sidtõt täd, pagand, pierast.
2. Až set tēg ūot kūlõnd iļ Jumal alastõm amat, mis minnõn um andtõt täd pierast,
3. Ku ta minnõn um tieutõbõks tiend sallitõ leb nägţimiz, kui ma jedmõl ūob lītõld kēratõn.
4. Sīe jūs tēg võit luggõs aru sādõ iļ min tīedamiz Kristus sallitõs,
5. Mis munt kazamd rovz lapstõn iz ūo andtõt tieutõbõks, kui paldiņ leb Vaim täm pivad apostõldõn ja profetõdõn:
6. Ku pagand āt leb evangelium tõitõks īņipierrijid ja īdõ lejjõ ītõt ja īņijaglist Kristusõs Jēzusõs.
7. Sīe pālkalizõks ūob ma sānd Jumal alastõm and pierrõ, mis ta leb entš vegiz joud um minnõn andõn.
8. Minnõn, sīe ama vǟkizõn iļ amad pivad, um se alastõm andtõt tieutõ pagandõn leb evangelium iļ Kristus äbarusādõb rikuz
 1 Kor. 15, 9. 10;
9. Ja seļtõ sīe sallit volmiz, mis um salatõt vond iganõst Jumalõst, kis ammõ um lūond,
 Rom. 16, 25;
10. Laz ni leb lātkub tulgõ tieutõbõks vāļikšijidõn ja veggistõn touvis Jumal setmiņkȭrdali kovalõz,
 1 Ptr. 1, 12;
11. Sīe igan nõv pierrõ, mis ta um tiend Kristusõs Jēzusõs, mäd Izandõs,
12. Kīens mäddõn um julgit ja ustatõb jūrõ sāmi leb usk täm pǟl.
 Jāņ 14, 6;
Ebr. 4, 16;
13. Leb sīe ma pālab tēḑi, algõ tēg īegõd nõrkõndõks min ädis iļ täd, mis um täd ouv.
14. Sīepierast ma nõtkastõb entš pūolidi Iza jeds,
15. Kīenst nimtõt sābõd amad sugkazamd touvis ja mā pǟl,
16. Laz ta āndag täddõn entš ouvõm rikuz pierrõ sādõ leb täm vaim joudzistõks sizaļizõs rištingõs,
17. Ku Kristus jelab täd sidamis leb usk, ku tēg võtat jūŗi ja sāt vizaks ārmastõksõs,
 Jāņ 14, 23;
18. Laz tēg sȭitagõd aru sādõ kubs amad pivadõks, mis um sīe laigit ja pitkit ja tõvvit ja kuordit,
19. Ja tundõ Kristus ārmastõkst, mis lǟb iļ ama mūoštamiz, laz tēg sāgõd täutõt ama Jumal täudõmõks.
20. Aga sīen, kis um joudzi iļ ama emiņ tiedõ, äb ku mēg pālam või mõtlõm, sīe joud pierrõ, mis um veggi mēši,
21. Sīen volgõ ouv lātkubs ja Kristusõs Jēzusõs, amšti sugkazamist iganõst iganõ.
Amen.
4. Pǟkabal.
 Paulus āndab nõvvõ piddõ ītõ mīeldõ, voidõ ēntšta äbjõvast ja īedõ jõva jūr.
1. Siz ni ma pālab, Izandõs sidtõt, kǟdõ, kui sǟdõb kutsimizõn, missõs tēg ūot kutstõt,
2. Ama alantlitõks ja tazamīelkõks ja pitkamīelkõks kāndatõ īdtūoista ārmastõksõs,
3. Kierdõdõn volds piddõ vaim mīeldõ arm siḑmõs.
4. Ikš leja um ja ikš vaim, kui ka tēg ūot kutstõt täd kutsimizõs īd lūotõks pǟl.
5. Ikš Izand, ikš usk, ikš rištimi,
6. Ikš Jumal ja amad Iza, kis um iļ amad ja leb amad ja amad sizal.
7. Aga jegaīdõn mēšti um andtõt alastõm Kristus and āiga pierrõ.
8. Leb sīe ta rõkandõb: »Ta um ilzõ lǟnd iļizõ, ta um vizzõ pand vizakuoda, ta um andõn āndidi rovstõn.»
 Lr. 68, 19;
9. Aga ta um ilzõ lǟnd, mis se mūdõ um až äb, ku ta um ka ala lǟnd mā ama allimiži kūožiz.
10. Kis ala um lǟnd, um se īž, kis ka um ilzõ lǟnd iļ amad touvõd, laz täutõg ammõ.
11. Ja se īž um andõn mūḑi apostõldõks, tuoiži profetõdõks, mūḑi tež evangelium tieutijidõks ja mūḑi paintõdõks ja opatijidõks,
 1 Kor. 12, 28;
12. Pivad vaļmistimizõks palkimiz tīe pierast, Kristus leja parantimiz pierast,
13. Kuņtš mēg amad īd usk ja Jumal Pūoga tundimizõs täud mīelkõks sām, Kristus täudõm täudkazzõn vannit āiga pierrõ,
14. Algõ volgõm emiņ lapst, kis sābõd vatiļtõt ja eitõltõt jegaīdst opatõks tūlst, rovz volmiz pierrõ, jeksimiz sēļtamiz pierast koms.
 1 Kor. 14, 20;
15. Aga tuodlist volds ārmastõksõs mēg kazam amas sīe pierast, kis um se pǟ, Kristus,
 p. 1, 22; 5, 23;
16. Kīenst ama leja um kubbõ pandõt ja kubbõ lǟnd leb amasugliz jūrõ pūtimiz kubbõ tūomiz jegaīd nipsta joud jag pierrõ, laz leja kazag īžentš parantimiz pierast ārmastõksõs.
17. Sieda ma ni kītõb ja tapartõb Izandõs, ku täddõn äb ūo emiņ kēmist nei, kui ka pagand kǟbõd, entš mīel kȭŗkõms,
18. Mūoštõksõs pimdõd volds ja vȭrõks īend Jumal jelamizõn leb äbtīedamiz, mis um nēši, leb nänt sidam sitkit,
19. Kis tūimaks sānd āt ēntšta andõnd uidloppõn volmiz ala rumalist tīed pierast nǟlgalitõs.
20. Aga nei tēg ät ūot Kristusõ oppõnd,
21. Až set ūot kūlõnd iļ täm ja ūot opatõt täms, ku Jēzus um tuož.
22. Täddõn um jara panmõst jedmiliz jelamiz pūolst muiniz rišting, kis um jara riktõt leb jeksimiz imud;
 Rom. 8, 13;
Kol. 3, 9;
23. Aga täddõn um sāmõst ūdkõks entš mīel vaims;
24. Ja um pǟlõ võtamõst ūd rišting, kis um lūodõt Jumal pierrõ õigõms ja tuod pivams.
25. Leb sīe jetagid pietuks ja rõkandigid tuota jegaikš entš ležglizõks, sīepierast ku mēg ūom nipstad entš vail.
 Zah. 8, 16
26. Až tēg ūot kõzzist, algid tiegid pattõ; algõ pǟva sāgõ lūojõ lǟm iļ täd kõza.
 Lr. 4, 5;
27. Algid āndagid kūožõ kuren.
28. Kis um salandõn, algõ salandõg emiņ, aga tieg emiņ tīedõ, entš kädudõks kubbõ pands jõvvõ, laz volg andtõb, kīen um vajag.
29. Algõ tulgõ mittõ mingi tigli rõk ulzõ täd sūst, aga mis um jõva parantimiz pierast, laz āndag jõvamt näntõn, kis kūlõbõd.
 p. 5, 4;
30. Ja algid tiegid muraglizõks Jumal Piva Vaim, kīens tēg ūot vizantõt pästamiz pǟva pierast.
31. Ama kibḑim ja kõza ja gint ja rǟkandõks ja sūoimandõks, kubs ama äbjõvaks, volgõ kougõn tēšti.
32. Aga volgid īdtuoiz vastõ jõvamēļist, alastlist, alastõs īdtūoista, kui ka Jumal um tēḑi alastõn Kristusõs.
 Mat. 6, 14; 18, 22—35;
5. Pǟkabal.
 Iļ kristliz jelamiz.
Opatõks iļ abjelamiz.
1. Volgid siz Jumal tagankējid, kui armõd lapst,
2. Ja kǟgid ārmastõksõs, kui ka Kristus um ārmastõn tēḑi ja īž um andõn ēntšta mäd pierast andõks ja oppõrõks, Jumalõn magḑiz kard pierast.
Gal. 2, 20;
3. Aga puortimi ja ama rumalit või nǟlgalit algõ sāgõ mǟdlõtõt täd vail — kui ta sǟdõb pivadõn —
4. Ja uidloppõn volmi ja tija joru või nāļa, mis äb sǟd, aga emiņ tienandõks.
5. Sīepierast ku tēg sieda tīedat, ku mitīd puortijizõn või rumalizõn või nǟlgalizõn, kis palkõb lȭigajumaldõn, äb ūo pierandõkst Kristus ja Jumal valds.
6. Algõ mitikš tēḑi jara pietag tijad sõnadõks; sīepierast ku leb sīe tulab Jumal kõza iļ äbusk lapst.
7. Algid siz sāgid nänt seļtšmiedkõks.
8. Sīpierast ku tēg voļt jedmõl pimdõm, aga ni sieldõm Izandõs; sāgid kui sieldõm lapst —
9. Sīepierast ku sieldõm vīļakaz um amasuglis jõvvits ja õigõms ja tuods —
 Luk. 16, 8;
10. Tagan arrõs, mis um mīelpierri Izandõn.
11. Ja algid võtagid jaggõ äbkazlist pimdõm tīed jūs, aga vel emiņ rīḑligid ka.
12. Sīepierast ku um ka äbi iļ sīe rõkandõ, mis nēšti salliz sāb tiedõt.
13. Aga ama, iļ mis sieldõms sāb rīḑlõtõt, tulab sieldõmõ; sīepierast ku ama, mis tulab sieldõmõ, um sieldõm.
14. Leb sīe ta rõkandõb: »Sā virgõ, kis sa magud, ja nūz ilzõ kūolinist, ja Kristus tieb sīnda sieldõks.»
 Ez. 60, 1;
15. Vaņtligid siz, ku tēg õigistiz jelat, äb kui äbmuoistlis, aga kui muoistlist.
 Mat. 10, 16;
16. Vostagid ulzõ āiga, sīepierast ku pǟvad āt tiglist.
17. Leb sīe algid sāgid äbmuoistlistõks, aga pangid tǟdõl, mis um Jumal tāmi.
18. Ja algid tiegid ēntšta jūobõndõks vīnõks, missõst sugub äbkažin volmi, aga sāgid täutõt Vaims,
19. Rõkandõs entš vail lõlõdõks ja kītõks lõlõdõks ja vaimlist lõlõdõks, loulõs ja kiltõs Izandõn täd sidamis,
 Kol. 3, 16;
20. Ītõluggõ tiennõs iļ ama Jumalõn ja Izan, mäd Izand Jēzus Kristus nims,
21. Īdtuoizõn ala andõs Kristus kartõksõs.
22. Naist volgõd entš mied vastõ kui Izand vastõ,
 1 Moz. 3, 16;
23. Sīepierast ku mīez um naiz pǟ, kui ka Kristus um lātkub pǟ, ta um leja Pästaji.
24. Aga nei kui lātkub āndab ēntšta Kristus ala, nei ka amas naist miedõn.
25. Mied, ārmastigid naiži, kui ka Kristus um ārmastõn lātkubbõ ja um ēntšta jara andõn täm jedst,
26. Laz ta tǟnda pivastõg pūditõs leb vied piezzimiz sõnas,
27. Laz ta pangõ entš jeddõ īžentšõn lātkub, kīen äb ūo mustamt või girbõ või mūdõ midagid seļļist, aga laz volgõ piva ja äbsīli.
28. Neiīž um ka ārmastõmõst miedõn entš naiži kui ižentš lejḑi; kis entš nāista ārmastõb, ārmastõb īžentšta.
29. Sīepierast ku vel mitikš äb ūo gintõn entš lejjõ, aga ta tūoitab ja vōidab tǟnda, kui ka Kristus lātkubbõ,
30. Sīepierast ku mēg ūom täm leja nipstad.
31. »Sīepierast jetab rišting iza ja jema ja akub entš naiz jūr, ja ne kakš lībõd ikš leja.»
32. Se sala aža um sūr, aga ma rõkandõb Kristusõst ja lātkubst.
33. Ja ka täddõn jegaīdõn um ārmastõmõst entš nāista kui īžentšta; aga nai laz kārtag mīestõ.
6. Pǟkabal.
 Opatõks lapst, vanbist, pālkalist ja izandõd pierast.
Vaimlist suoda ažad.
1. Lapst, kūligid entš vanbiži Izandõs, sīepierast ku se um õigist.
2. »Ouvõst entš izzõ ja jemmõ», se um ežmi pandõks tõitõksõks,
3. »Laz sinnõn jõvist lǟgõ ja sa kōgiņ jelag mā pǟl.»
4. Ja izad, algid ertligid entš läpši kõza pǟl, aga kazatigid nēḑi laps kūldzitõs ja Izand nõv pierrõ.
 Kol. 3, 21, Zvs. 19, 18; 5 Moz. 6, 7. 20—25;
5. Pālkalist, kūligid nēḑi, kis āt täd izandõd leja pūolst, kartõksõks ja veržimizõks entš sidam vagamīels, kui Kristusõ,
 Kol. 3, 22—25;
6. Äb leb palkimiz sīlmad jeds, kui seļļist, kis tābõd rovstõn mīelpierast vōlda, aga kui Kristus pālkalist, kis tiebõd Jumal tāmist jengst,
7. Jõva mīelkõks palkõs kui Izandõn, äb kui rovstõn,
8. Tieudõs, ku jegaikš, kis midagid jõvvõ tieb, sieda sāb tāgiž leb Izand, volgõ pālkali, volgõ vaba.
9. Ja izandõd, tiegid sieda ēntšta näntõn, jettõs ädastimiz, tieudõs, ku nei näntõn kui täddõn um touvis Izand, ja ta äb vaņtl rišting näg pǟl.
 Kol. 4, 1; 2 Āgr. 19, 7;
10. Perizõks, sāgid veggistõks Izandõs ja täm joud võimizõs.
11. Eḑtigid ēntšta amad Jumal suoda azadõks, laz tēg võigõd vastõ pīlõ kure nõvvõn.
12. Sīepierast ku mäddõn äb ūo võikslimi vier ja leja vastõ, aga vāļikštõks vastõ, võimõd vastõ, sīe māīlma pimdõd jōdõd vastõ, äbjõvad vaimõd vastõ touvõd al.
13. Leb sīe võtagid käddõ amad Jumal suoda ažad, laz tēg võigõd vastõ pīlõ tiglis pǟvan ja pīlõ ammõ vindõnd.
14. Siz ni pīligid entš nimmõd immõr siddõnd tuods ja pǟlõ vieddõnd õigõm rōdavamž,
15. Ja jālgad vizzõ kengõnd jõvas mīels tagan ajam arm evangeliumõn.
16. Ama ežmõks aga võtagid iņi usk kiļb, leb mis tēg võit jara kistantõ amad äbjõva tuļļist lasktõb nūoļd.
17. Ja võtagid pästamiz rōdakibar ja Vaim mȭk, mis um Jumal sõna.
18. Tiegid sīe leb amasugliz jumalpālandõks ja pālandõkst pallõs pallõs ītõluggõ Vaims ja virgs volds sīepierast amas pildzitõs ja pallõs iļ amad pivad,
19. Ja iļ min, laz min sāg andtõt sõna, ku ma entš sū vāldiņ tieb, julgist tieutõ evangelium sala ažžõ,
 Kol. 4, 3; 2 Tes. 3, 1;
20. Mis pierast minnõn um ouv vōlda skēḑõs, laz ma täms volgõ julgi, kui minnõn um rõkandõmõst.
21. Aga laz tēg ka tīedagõd iļ min, mis ma tieb, siz täddõn ammõ nīžõb Tikikus, se ārmaz veļ ja ustatõb pālkali Izandõs,
22. Kīentõ ma kāimõb täd jūr kuoḑin sīepierast, laz tēg tīedagõd iļ mäd ja laz ta rīemtõg täd sidamḑi.
23. Arm volgõ veļidõn ja ārmastõks uskõks Jumalõst Izast ja Izandõst Jēzusõst Kristusõst.
24. Alastõm volgõ amadõks, kis ītõluggõ ārmastõbõd mäd Izandt Jēzusõ Kristusõ.
PAULUS KĒRA FILIPINIKADÕN.
1. Pǟkabal.
 Paulus tienandõks, pālandõks ja julgit.
Iļ pīldziz usk võikslimiz.
1. Paulus ja Timoteus, Kristus Jēzus pālkalist, amad pivadõn Kristusõs, kis āt Filipis kubs lātkub kaitsijistõks ja diakonõdõks.
2. Alastõm volgõ täddõn ja arm Jumalõst mäd Izast ja Izandõst Jēzusõst Kristusõst.
3. Ma tienub Jumalt ītõluggõ tēḑi mǟdlõs,
4. Jegas entš pālandõksõs iļ täd amad rīems pallõs,
5. Iļ täd jagvõtamiz evangelium jūs ežmist pǟvast siedaig sāņi.
6. Ma ūob sīe pǟl julgi, ku se, kis täd vail um irgõn sīe jõva tīe, loptab tǟnda Kristus Jēzus päuvõ sāņi.
7. Nei um õigistiz, minnõn sieda iļ täd amad mõtlõ, iļ täd amad, kīendõn um minkõks kubs jag alastõm jūs, sīepierast ku tēg ūot min sidams ka min siḑmis ja evangelium vastatõmõs ja vizantõmõs.
8. Sīepierast ku Jumal um min taparnika, kui ma igabõb täd amad tagan Kristus Jēzus sidam ārmastõksõs.
9. Ja ma pālab iļ sīe Jumalt, laz täd ārmastõks vel emiņ ja emiņ sūrõks sāgõ tundimizõs ja amas aru sāmizõs,
10. Ku tēg võit tagan arrõ, mis ama jõva um, laz tēg volgõd pūdõd ja äbsīlist Kristus pǟvaks,
11. Täutõt õigõm vīļakazkõks, mis um leb Jēzus Kristus, Jumal ouvõks ja kītõksõks.
12. Aga ma tāb, laz tēg tīedagõd, veļid, ku se, mis minkõks um suggõn, um evangelium sūrimiz laigald lēmizõks tund;
13. Neiku min siḑmõd Kristusõs āt tund nǟdõbõks amas kuodkuodas ja nänt muntõn amadõn;
14. Ja ku pǟgiņd veļist Izandõs, leb min siḑmõd julgistõks sānd, emiņ tuoḑõbõd rõkandõ Jumal sõnnõ ilm kartõkst.
15. Mingist kil ka jutlõbõd iļ Kristus kadst ja gintst, aga mingist ka jõvast mīelst;
16. Aga kis ārmastõksõst, tīedab, ku ma pīlõb vastatimiz pierast iļ evangelium;
17. Aga kis gintst tieutõbõd evangeliumõ iļ Kristus, äbpūdizõst sidamst, ne arrõbõd min siḑmõdõn äddõ jūrõ panm.
18. Mis sīepierast!
Ku set iļ Kristus sāb tieutõt, volgõ pietuks pūolst, volgõ tuods, ja ma ūob rīemli iļ sīe ja līb rīemli.
19. Sīepierast ku ma tīedab, ku se minnõn tulab pästamizõks leb täd pālandõks ja Jēzus Kristus vaim ab,
20. Min sidamliz vodlimiz ja lūotõks pierrõ, ku ma mittõ missõs äb īe uidõl, aga ku amas julgits, kui ītõluggõ, ka ni sāb Kristus ilantõt min lejas, volgõ leb jelamiz, volgõ leb kūolimiz.
21. Sīepierast ku jelami um minnõn Kristus ja kūolimi kaz.
22. Aga až jelami lejas um min tīe kazzõks, ma äb tīeda ka mis tādõ.
23. Aga ma sāb muolmtiz pīkstõt, tāds jara laggõ ja Kristus jūs vōlda, sīepierast ku se um pǟgiņ parim;
24. Aga täd pierast um emiņ vajag īedõ leja sizzõl.
25. Ja sieda ma julgistiz tīedab, ku ma īeb ja täd amad jūr īeb täd jõvamõks ja usk rīemõks,
26. Laz täd kītõks Kristusõs Jēzusõs iļ min lǟgõ sūrõks leb sīe, ku ma tulab tegiž täd jūr.
27. Set jelagid, kui sǟdõb Kristus evangelium pierrõ, laz, volgõ minnõn tulds ja tēḑi nǟds, volgõ jara volds, ma iļ täd kūlõg, ku tēg pīlõt īds vaims, īds jengs võikslõs evangelium usk pierast,
28. Ja ku tēg äb missõs ät sāt ädagõndõks vastukstnikad vastõ; se um näntõn tǟdõks ukkõ lēmiz pierast; ja se um Jumalõst,
29. Ku täddõn um alastõm Kristus pierast, äb īd uskõ täm pǟl, aga ka kāndatõ täm pierast.
30. Täddõn um se īž võikslimi, mis tēg min jūs ūot nǟnd ja ni iļ min kūlõt.
2. Pǟkabal.
 Se, ku Kristus um alantõt ja ilantõt, opatõb, ku usklist võibõd alantlist ja īdmēļist vōlda.
1. Až siz um mingi opatimi Kristusõs, až mingi ārmastõks lūotantõks, až mingi Vaim īt, až mingi sidam ārmastõks ja alastimi,
2. Tiegid täudlizõks min rīem, ku tēg ītõ mõtlõt, ītist ārmastõt īds jengs, īds mīels,
3. Aga mittõ midagid leb rīḑlimiz äb ka leb lȭiga ouv, aga alantlitõs, piddõs īdtūoista iļimõks iļ īžentš,
 Rom. 12, 10;
4. Äb jegaikš entš pǟl īd vaņtlõs, aga ka jegaīd mū pǟl.
5. Seļļi mēļ volgõ täddõn, kui Kristusõn Jēzusõn,
6. Kis Jumal näg pierrõ volds iz pida rēvimizõks Jumalõks īti vōlda,
7. Aga tei īžēntšta tijaks, võttõs pālkaliz näg, sai rovstõks ītizõks ja um lieudtõt rišting kȭrdas.
 Ez. 53, 3; 2 Kor. 8, 9;
8. Ta alantiz īžēntšta volds kūldzi kūolõmt sāņi rišt jūs.
9. Leb sīe um ka Jumal tǟnda ilantõn ja um andõn tämmõn nim, mis um iļ amad nimud,
 Apt. 2, 23;
Ef. 1, 21;
10. Laz Jēzus nims sāgõd nõtkastõt pūolad amadõn, kis touvis ja mā pǟl ja mānallõ āt,
 Ez. 45, 23;
Jāņ 5, 23;
11. Ja amad kīeld tapartõgõd, ku Jēzus Kristus um Izand, Jumalõn, Izan ouvõks.
12. Nei siz, min armõd, kui tēg ītõluggõ ūot vond kūldzist, äb īd ku ma jūs ūob vond, aga ni pǟgiņ emiņ, ku ma äb ūo jūs, murrigid pästamiz pierast kartõksõks ja veržimizõks.
 1 Ptr. 1, 17;
13. Sīepierast ku Jumal um se, kis tieb tēši, nei sieda mis tādõ, kui ka sieda mis tiedõ, jõva mīel pierrõ.
14. Tiegid ammõ ilm nurikšimist ja kādlimist,
15. Laz tēg volgõd äblaitõt ja pūdist Jumal lapst, äbsīlist, tigliz ja dagaržpēḑiz sugkazam vail, kīend vail tēg pāistat kui tǟdõd māīlmas,
 p. 1, 10;
Mat. 5, 14;
16. Voidõs jelamiz sõnnõ min kītõksõks Kristus pǟva pierast, algõ ma volgõ tijald jūokšõn äb ka tijald tīedõ tiend.
 1 Tes. 3, 19;
Ez. 49, 4;
17. Aga až ma ka sāb oppõrõks andtõt täd oppõr ja usk jumalpalkimiz pierast, ma ūob rīemli ja ūob täd amadõks īņi rīemli.
18. Aga iļ sīe volgid ka tēg rīemlist ja volgid min īņi rīemlist.
19. Aga ma lūotõb Izandõs Jēzusõs täd jūr pakand kaimõ Timoteusõ, laz ka ma sāgõ virtõt, tieudõs iļ täd.
20. Sīepierast ku minnõn äb ūo mitītõ nei īdmēļist, kis nei sidamõst iļ täd murtõks.
21. Sīepierast ku ne amad votšõbõd, mis īžentšõn, äb, mis Kristusõn Jēzusõn um.
22. Aga tēg tīedat, ku ta um ustatõb, ku ta kui läpš izan um palkõn, kubs minkõks evangeliumõ tieutõs.
23. Tǟnda ma ni lūotõb kaimõ ildīņ, ku ma sāb nǟdõ, kui minkõks līb.
24. Aga ma lūotõb Izandõs, ku ka ma īž pakand tulab.
25. Aga ma ūob arrõn, ku um vajag Epafroditusõ, min veļļõ ja īņitīelist ja īņivõikslijist, aga täd apostõlõ ja min pierast immartijiz, täd jūr kaimõ.
26. Sīepierast ku ta väggõ igabõb täd amad tagan ja voļ väggõ muragli iļ sīe, ku tēg voļt äūlõnd tǟnda ruja volm.
27. Ja ta voļ ka ruja, kūolimiz pǟl, aga Jumal um vond iļ täm alastli, äb iļ täm īd, aga ka iļ min, algõ minnõn tulgõ muraglit muraglit pǟlõ.
28. Siz ma ni ūob ruoikõs tǟnda kaimõn, laz tēg, tǟnda nǟds, volgõd tegiž rīemlist ja minnõn volgõ veitim muraglitõ.
29. Siz ni võtagid tǟnda vastõ Izandõs ama rīemkõks ja āndagid seļļistõn ouvõ.
30. Leb sīe ku Kristus tīe pierast ta um sānd kūolõm ležgõl, äb ūo tǟdõl pand jengõ, laz täutõg immartimiz min jūs täd azmõl.
3. Pǟkabal.
 Iļ usk õigõm, touviliz viļa ja kristliz jelamiz.
1. Siz vel, min veļid, volgid rīemlist Izandõs.
Täddõn sieda ēntšta kēratõ äb tie minnõn lǟlamt, aga višiņtõb tēḑi.
2. Vaņtligid piņid pǟl, vaņtligid äbjõvad tīelist pǟl, vaņtligid kaţki iedimiz pǟl.
3. Sīepierast ku immõriedimi ūom mēg, kis immartõm Jumalõn ja sūrslõm Kristusõs Jēzusõs ja äb lūotõm leja pǟl.
4. Laz kil minnõn võiks vōlda ka lūotõks leja pǟl; až mingi arrõb, ku ta võib lūotõ leja pǟl, ma vel emiņ.
5. Ma ūob immõriedtõt kādõksmõn pǟvan, ūob Izrael sugkazamst, Benjamin sugst, ebrej ebrejist, farizej pandõkst opatõks pierrõ,
6. Int pierrõ lātkub vājastiji, äbsīli pandõkst opatõks pierriz õigõm pierrõ.
7. Aga mis minnõn voļ kazzõks, sieda ma leb Kristus ūob kajjõks arrõn.
8. Aga ma siz ka ammõ arrõb kajjõks volm vastõ min Izand Kristus Jēzus, iļ ama rēgijiz, tundimiz, leb kīen ma ama ūob kajjõks arrõn ja pidab paskaks, laz Kristus volgõ kazzõks minnõn,
9. Ja laz ma sāgõ lieudtõt täms, ku minnõn īžentšõn äb ūo sieda õigõmt, mis um pandõkst opatõksõs, aga se mis um leb Kristus usk, õigõm Jumalõst, mis um usk jūs,
10. Laz ma tundõg tǟnda, tǟnda ja täm ilznūzimiz joudõ ja täm kāndatimiz jagvõtamist, tämkõks sāds ītizõks kūolõms;
 Rom. 6, 3—5; 8, 17;
Gal. 6, 17. 
11. Až ma kuigid võiks sādõ ilznūzimiz jūr kūolinist.
12. Äb neme ma sieda juba volks sānd või neme ma volks juba täudli, aga ma ajab ēntšta sīe tagan, ku ma sieda käddõ sāks, kui ma ka ūob käddõ sādõt Kristusõst Jēzusõst.
13. Veļid, ma äb arrõ mittõ suggõ, ku ma sieda ūob käddõ sānd; aga ītõ ma tieb: mis lǟnd um, sieda ma unub jara ja vientõb ēntšta tulbiz tagan;
14. Ma ajab ēntšta merk tagan ouv maks pierast, Jumal iļiz kutsimiz pierrõ Kristusõs Jēzusõs.
15. Mits ni täudlist ūom, laz nei mõtlõgõm; ja až tēg vel midagid mūdõ mõtlõt, ka sieda Jumal nägţõb täddõn.
16. Set, missõ mēg ūom sānd, sieda ēntšta riekkõ laz kǟgõm.
17. Ajagid ēntšta minnõn tagan, veļid, ja vaņtligid nänt pǟl, kis nei kǟbõd, ku mēg ūom nägţõksõks täddõn.
18. Sīepierast ku pǟgiņd, iļ kīend ma saggõld ūob täd pǟl rõkandõn ja ka paldiņ itkõs kītõb, kǟbõd, ku ne āt Kristus rišt vastukstnikad.
 1 Kor. 1, 23;
19. Nänt tutkam um ukkõ lēmi, nänt Jumal um mag ja nänt ouv um nänt äbis, ja mā ažad pǟl ne nõvtõbõd.
20. Aga mäd jelami um touvis, kust mēg ka vodlõm Pästajist, Izandt Jēzusõ Kristusõ,
 Ef. 2, 6;
Kol. 3, 1;
21. Kis mäd nõddõr leja tieb muitizõks, ku ta sāb ītizõks täm ouv lejaks, sīe võimiz pierrõ, leb mis ta ama võib entš ala pānda.
4. Pǟkabal.
 Opatõkst.
Tienandõks iļ kaimdõt and.
1. Nei siz, min armõd ja igabimiz veļid, min rīem ja min krūon, nei pīligid Izandõs, min armõd.
2. Ma āndab nõvvõ Euodian ja ma āndab nõvvõ Zintiken vōlda īdmēļistõn Izandõs.
3. Ja ma pālab ka sīnda, min tuodli Sinsigus *, äbţõ nänt naistõn, kis āt võikslõnd evangeliums kubs minkõks ja Klementusõks ja min munt ablistõks, kīend nimud āt jelamiz rāntõs.
* Sinsigus tǟntõb abli.
4. Volgid rīemlist ītõluggõ Izandõs; tegiž ma kītõb: volgid rīemlist.
5. Täd louglit sāgõ tieutõbõks amad rovstõn.
Izand um ležgõl.
6. Ja algid murtigid, aga laz täd pālandõkst tulgõd tieutõbõks Jumal jeds amas täd jumalpālamizõs ja pālamizõs kubs tienandõkstõks.
 Mat. 6, 25—34; 1 Ptr. 5, 7;
7. Ja Jumal arm, mis um iļim iļ ama mūoštõks, vōidab täd sidamḑi ja täd mēļi Kristusõs Jēzusõs.
 Jāņ 14, 27;
8. Siz vel, veļid, mis um tuodli, mis ouvzi, mis õigi, mis kažin, mis armzi, mis jõva ouvõks, až mingi eldõm ja až mingi kītõks, sīen arrigid tagan.
9. Mis tēg ka ūot oppõnd ja sānd ja kūlõnd ja nǟnd min jūs, sieda tiegid, ja arm Jumal līb tädkõks.
10. Aga ma voļ väggõ rīemli Izandõs, ku tēg tegiž ūot irgõnd iļ min murtõ; neiku tēg ūot ka jedmõl murtõnd, aga āiga iz las.
11. Sieda ma äb rõkand pūtõks pierast, sīepierast ku ma ūob oppõn sīeks lebbõ sādõ, mis minnõn um.
12. Ma mūoštab kil joutõm vōlda, ma mūoštab ka rikaz vōlda; ma ūob amas ja jegas ažas opatõt kil sīend volm, kil nälgõ tundõm, kil rikkõn volm, kil pūtõkst kāndam.
13. Ma võib ammõ sīes, kis mīnda vegizõks tieb.
14. Sīegid tēg ūot jõvist tiend, ku tēg min äddõ ūot äbţõnd kandõ.
15. Aga ka tēg filipinikad tīedat, ku evangelium īrgandõksõs, ku ma Makedoniamāld jara lekš, mitikš lātkub äb ūo min jūs jaggõ võttõn tagan arrõs iļ āndamiz ja võtamiz, ku tēg īd.
16. Ka Tessalonikõ tēg ūot īd ja tuoiz kõrd minnõn andõ kaimõnd;
17. Äb ku ma andõ voţšõks, aga ma voţšub vīļakazzõ, mis um täudli täd pierast.
18. Ja ma ūob ammõ sānd ja minnõn um killõld; minnõn um kil sīekõks, mis tēg leb Epafroditus ūot kaimõnd, kui magḑiz kard, kui jõva, Jumalõn mīelpierriz oppõr.
19. Aga min Jumal täutõb amaks, mis täddõn um vajag, entš rikuz pierrõ ouvs Kristusõs Jēzusõs.
20. Aga mäd Jumalõn ja Izan volg ouv iganõ iganõst.
Amen.
21. Tēriņtigid jegaītõ pivvõ Kristusõs Jēzusõs.
Tēḑi tēriņtõbõd veļid, kis minkõks kubs āt.
22. Tēḑi tēriņtõbõd amad pivad, aga ama emiņ ne, kis āt kēzar kuodast.
23. Izand Jēzus Kristus alastõm volgõ täd vaimkõks.
PAULUS KĒRA KOLOSSENIKADÕN.
1. Pǟkabal.
 Iļ Kristus, leb kīen māīlma um lūodõt ja pästõt.
1. Paulus, leb Jumal tāmiz Jēzus Kristus apostõl, ja veļ Timoteus
2. Pivadõn ja usklist veļidõn Kolosses.
Alastõm volgõ täddõn ja arm Jumalõst, mäd Izast.
3. Mēg tiennõm Jumalt, mäd Izand Jēzus Kristus Izzõ, ītõuggõ iļ täd pallõs,
4. Kūlõnd iļ täd usk Kristusõs Jēzusõs ja iļ ārmastõks, mis täddõn um amad pivad vastõ,
5. Leb lūotõks, mis täddõn um vaļmõstõt touvis, iļ mis tēg jedmõl ūot kūlõnd tuod evangelium sõnas.
6. Se um täd jūr tund, kui ka ammõ māilmõ, tūods vīļakazzõ ja kazzõs nei ka täd vail sīest pǟvast, ku tēg kūlist ja sait tundõm Jumal alastõmt tuods,
7. Kui tēg ūot oppõnd leb Epafra, mäd armõ īņitīeliz, kis um ustatõb Kristus pālkali täd pierast,
8. Kis ka um nīžõn mäddõn iļ täd ārmastõks Vaims.
9. Leb sīe ka mēg, sīest pǟvast, ku sieda kūlizmõ, äb ūom jettõnd iļ täd Jumalt pallõ ja pallõ, laz tēg sāgõd täutõt täm tāmiz tundimizõks amas kovalõzõs ja vaimlizõs mūoštõksõs,
10. Sǟdzistiz kǟdõ amas, Izand jõva mīel pierast, ja jegaīds jõvas tīes vīļakazzõ kandõ ja kazzõ Jumal tundimizõs,
 Ef. 4, 1;
11. Amas vegis võimizõs täm ouv joud pierrõ ama kāndatõm ja pitkamīel pierast kubs rīemkõks
12. Tiennõs Izzõ, kis um tiend mēḑi kȭlbatõbõks pivad pierandõks pierast sieldõms.
13. Ta um mēḑi ulzõ tõmbõn pimdõm võimizõst ja um pistantõn mēḑi entš armõ Pūoga valdõ,
14. Kīens mäddõn um pästami, patud andõks āndami;
15. Kis um äbnǟdõb Jumal bīlda, sindõn jedmõl ammõ lūodõtõ,
16. Sīepierast ku täms um lūodõt ama, touvis ja mā pǟl, nǟdõb ja äbnǟdõb, volgõd ouvrajd, volgõd izandõd volmist, volgõd vāļikštõkst, volgõd võimist, ne amad āt leb täm ja täm pierast lūodõt;
17. Ja ta um jedmõl ammõ, ja ama pīlõb täms.
18. Ja ta um leja, lātkub, pǟ; ta um īrgandõks, ama jeds sindõn kūolinist, laz volg ežmi amas.
 Ef. 1, 22;
Apt. 26, 23;
19. Sīepierast ku um vond Jumalõn mīel pierrõ, ku täms ama täudõm jelab,
 p. 2, 9;
20. Ja ku leb täm ama sāks kubbõ lieptõt täm pierast, volgõ se mā pǟl, volgõ se touvis, leb sīe ku ta āndab armõ leb vier entš rišt jūs.
21. Ka tädkõks, kis ikškõrd voļt vȭrõd ja vastukstnikad mīel mõtkõd pierrõ äbjõvis tīeši,
 Ef. 2, 12;
22. Ta ni um jara lieppõn täm mālizõs lejas leb kūolõm, laz tiegõ tēḑi pivadõks ja äbsīlistõks ja laitmõtõdõks entš jeds;
23. Až set tēg īet usk aliz pǟl ja pīldzist ja äb jara kīerdõb ūot evangelium lūotõksõst, mis tēg ūot kūlõnd, mis um tieutõt aman lūodõtõn touvõ al; sīen ūob ma, Paulus, sānd pālkalizõks.
24. Ni ma kāndatimis ūob rīemli iļ täd ja täutõb sieda, mis Kristus ädist vel pūtõb, entš lejas, täm leja pierast, mis um lātkub.
25. Sīen ma ūob sānd pālkalizõks Jumal ūoļtõks pierrõ, mis ta minnõn um andõn, laz täutõg tēḑi Jumal sõnaks,
26. Sala ažaks, mis um vond salatõt iganõst ja sugkazamist, aga ni um sieldõks sānd täm pivadõn.
27. Näntõn um Jumal tānd tieutõbõks andõ, mis um sīe sala aža ouvõm rikuz pagand vail, kis um Kristus tēši, ouvõm lūotõks.
28. Iļ täm mēg tieutõm evangeliumõ, andõs nõvvõ jegaīd rištingõn ja opatõs jegaītõ rištingt amas kovalõzõs, laz mēg jegaītõ rištingt võigõm täudlizõks tiedõ Kristusõs;
29. Mis pierast ka ma tīedõ tieb, võikslõs täm joud pierrõ, mis mins um veggi võimizõs.
2. Pǟkabal.
 Nõv āndami piddõ ēntšta Jēzus Kristus jūs, kis um jelami, ja äb lasso ēntšta umbõ vīm leb lȭiga opatijid.
1. Sīepierast ma tāb, laz tēg tīedagõd, mingi võikslimi minnõn um täd pierast ja nänt pierast Laodikeas ja amad pierast, kis min palgõ äb ūot nǟnd lejas,
2. Laz nänt sidamd sāgõd višiņtõt, ītõt ārmastõksõs, ja ama mūoštamiz täudõm rikuz pierast, Jumal sala aža, Kristus, tundimiz pierast,
3. Kīens āt amad kovalõz ja tundimiz varandõkst jara kattõt.
4. Sieda ma rõkandõb, algõ mitikš tēḑi jara pietag kovald sõnadõks.
5. Sīepierast ku laz ma kil leja pūolst volgõ jara, aga leb vaim ma ūob tädkõks kubs, rīemli volds ja nǟds täd kažinõmt ja täd usk pīldzitõ Kristus pierast.
6. Ku ni tēg ūot vastõ võttõnd Izandt Jēzusõ Kristusõ, siz kǟgid ka täms,
7. Täms jūŗi võttõnd ja ilzõ tiedõt ja višid usks, kui tēg ūot opatõt; ja lǟgõ sūrõks täd tienandõks.
8. Vaņtligid, algõ mitikš tēḑi rībõg leb māīlmaliz kovalõz ja tija kom rovz opatimiz pierrõ, māīlma mērkõd pierrõ ja äb Kristus pierrõ;
9. Sīepierast ku täms jelab ama jumaliz volmiz lejali täudõm;
10. Ja tēg ūot täutõt täms, kis um amad vāļikštõkst ja võimist pǟ.
11. Täms tēg ūot ka immõriedtõt, äb leb kädudõks tiedõt immõriedimiz, aga pat leja jara ētamizõs, Kristus immõriedimizõs;
 1 Ptr. 3, 21;
12. Tämkõks īņi jara mattõt rištimizõs, kīens tēg ka ūot īņi virgtõt leb usk Jumal joud pǟl, kis tǟnda um virgtõn kūolinist.
13. Ja tēḑi, kis tēg voļt kūolõnd iļastamõd sizal ja entš leja immõriedtõb nāgõs, ta um tiend entš īņi jellõ, mäddõn amad iļastamõd andõks andõs,
14. Ulzõ kistantõs kädkēra, mis voļ mäd vastõ leb sǟdõmd, ja um täm sidamõst ulzõ võttõn tǟnda rišt jūr rabbõs.
15. Paļļõks tieds vāļikštõkst ja võimist, um ta nänt nǟdõbõks jeddõ tūond, täms vīnḑig pivḑi piddõs iļ nänt.
16. Algõ siz mitikš iļ täd kuodõ kāndag sīemiz pierast ja jūomiz pierast või pandõt pivad pierast või ūd kūd pierast või zabbat pǟvad pierast,
17. Mis āt tulbist ažad vil, aga leja um Kristusõn.
18. Algõ täd kädst kīskõg ouv maksõ mitikš, kīen alantlit ja engõld ouvõstimi um mīel pierrõ ja kis sūrslõb iļ nägud ja um tijald sūrli entš lejaliz mīel pierast.
19. Ja äb pida ēntšta pǟ jūs, kīenst ama leja leb nipstad ja sūond abbõ sāb ja kubbõ pandõt kazab Jumal kazatimizõs.
20. Až tēg ni Kristus īņi ūot kūolõnd māīlma sǟdmõdõn, mis tēg siz, neme māīlmas jellõs, sāt leb sǟdõmd vājastõt:
21. »Ala pūt jūr! ala maits!
Ala kāļ!»
22. Ne amad āt tapartõt kaddimiz pierast rovz käskõd ja opatõkst pierrõ.
 Ez. 29, 13;
23. Nänt ažadõn um kil neme kovalõz näg entš tiedõt jumalpalkimiz ja alantlit pūolst ja armõ äbāndamiz pūolst lejan, sīegid ne äb ūot mitīdõn ouvõks ja āt leja mīel täutimizõks.
3. Pǟkabal.
 Iļ touviliz mīel ja kristliz jelamiz.
Opatõkst iļ aim jelamiz.
1. Až tēg ni Kristus īņi ūot virgtõt, siz votšigid sieda, mis um illõ, kus Kristus istab Jumal jõval käddõl.
2. Mõtligid nänt ažad pǟl, mis illõ āt, äb nänt pǟl, mis mā pǟl āt.
3. Sīepierast ku tēg ūot kūolõnd ja täd jelami um salatõt kubs Kristusõks, Jumalõs.
4. Aga ku Kristus, täd jelami, ēntšta nägţõb, siz ka tēg, kubs tämkõks, ēntšta nägţõt ouvõms.
5. Siz ni kūoltigid jara nipstad, mis āt mā pǟl: puortimiz, rumalit, tebliz jeng, tigliz imustimiz ja nǟlgalit, mis um lȭigajumald palkimi.
6. Leb sīe tulab Jumal kõza.
7. Nänt sizal keit ka tēg ikškõrd, ku tēg nänt sizal jelist.
8. Aga ni jetagid ka tēg ama kõza, nukkõr mīel, äbjõvam, suoimimiz, uidloppõnd sõnad entš sūst.
9. Algid pietagid īdtūoista, tēg, kis ūot māzõ vieddõnd muiniz rišting kubs täm tīedkõks
10. Ja pǟlõ vieddõnd ūd, kis sāb ūdpǟl tiedõt, tundimiz pierast, sīe bīlda pierrõ, kis tǟnda um lūond.
11. Sǟl äb ūo grīek ja jūd, immõriedimi ja immõriedtõb nāgõ, umbkēļi, skīt, pālkali, vaba, aga ama ja amas Kristus.
12. Siz ni viedagid pǟlõ, kui Jumal ulzõ kuoŗdõt, pivad ja ārmastõt, sidam alastõm, lipsnit, alantlit, louglit, taza mīel,
13. Īdtūoista kāndatõs ja andõks andõs entš vail, až īdõn um iļ tuoiz midagid kaibõ; kui ka Izand um täddõn andõks andõn, neiīž ka tēg;
 Mat. 6, 14;
14. Aga näntõn amadõn pǟl ārmastõks, mis um täudõm siḑim.
15. Ja Kristus arm vāļikšõg täd sidamis, mis pǟl tēg ka ūot kutstõt īds lejas, ja volgid tienlist.
16. Kristus sõna jelag rikastiz täd vail amas kovalõzõs, ku tēg oppõt ja nõvvõ āndat entš vail leb lōlõd, kītõks lōlõd, vaimlist lōlõd, armstiz loulõs Jumalõn entš sidamis.
17. Ja ammõ, mis tēg tiet leb sõna või tīe, ammõ Izand Jēzus nims, tiennõs leb täm Jumalõn Izan.
18. Naist, volgid mied al, kui sǟdõb Izandõs!
19. Mied, ārmastigid naiži ja algid volgid kibḑist nänt vastõ!
20. Lapst, volgid vanbistõn kūldzist amas, sīepierast ku se um Izand mīel pierast!
21. Izad, algid ertligid entš läpši, algõ ne sāgõd ārgadõks!
22. Pālkalist, amas volgid kūldzist näntõn, kis leja pūolst āt izandõd, äb sīlmad jeds palkõs, neme tāds rovstõn mīelpierri vōlda, aga vagad sidamdõks, kartõs Izandt!
23. Mis tēg tiet, sieda tiegid sidamst, kui Izand, äb neme rovz pierast,
24. Tieudõs, ku tēg sāt leb Izand pierandõks tazantõks, tēg palkõt Izandõn Kristusõn.
25. Sīepierast, kis äbõigõmt tīeb, sāb, mis äbõigõmt ta um tiend, ja äb ūo vaņtlimi palg pierrõ.
4. Pǟkabal.
 Opatõkst, tieutõd, tēriņtimi.
1. Izandõd, tiegid pālkalistõn, mis õigi um ja mis tulab, tieudõs, ku ka täddõn um Izand touvõs.
2. Volgid pīldzist pālandõksõs, volgid täms virgs tienandõksõs;
3. Sīe jūs ka iļ mäd pallõs, laz Jumal tiegõ vāldiņ mäddõn sõna uks rõkandõ iļ Kristus sala aža, leb mis ma ka ūob sidtõt,
 Rom. 15, 30;
4. Laz ma sieda võigõ tieutõ, mis minnõn um rõkandõmõst.
5. Kǟgid kovalõzõs nänt pierast, kis ullõpēḑin āt, tǟdõl pands aigõ.
6. Täd rõk volg ītõluggõ armzi, sūolõks sūoldõt, ku tēg tīedat, kui täddõn um jegaīdõn vastatõmõst.
 Ef. 4, 29;
7. Iļ min sieda ammõ tieutõb täddõn Tikikus, se ārmaz veļ ja ustatõb abli ja īņitīeli Izandõs,
8. Kīentõ ma sīepierast ūob täd jūr kaimõn, laz ma sāgõ tieutõ iļ täd ažad ja laz ma višiņtõg täd sidamḑi,
9. Kubs Onezimusõks, sīe ustatõbõks ja armõ veļkõks, kis um täd vaild; ne tieutõbõd ammõ, kui täs um.
10. Tēḑi tēriņtõb Aristarkus, kis minkõks kubs um vizas, ja Markus, Barnabas sugli, kīen pierast tēg ūot sānd pandikši (ku ta tulab täd jūr, võtagid tǟnda vastõ),
11. Ja Jēzus, nimtõt Justus.
Ne īd āt immõriedimizõst min īņitīelist Jumal vald pierast, kis minnõn rīemõks āt vond.
12. Tēḑi tēriņtõb Epafras, kis um täd vaild, Kristus Jēzus pālkali, ja kis ītõluggõ võikslõb pālandõksis iļ täd, laz tēg täudlist täutõt pīlõgõd amas Jumal tāmizõs.
13. Sīepierast ma tapartõb iļ täm, ku tämmõn um sūr murrimi täd pierast ja nänt pierast Laodikeas ja nänt pierast Hierapolisõs.
14. Tēḑi tēriņtõb Lūkas, se ārmaz aršt, ja Dēmas.
 2 Tim. 4, 10. 11;
15. Tēriņtigid veļidi Laodikeas ja Nimfõ ja lātkubbõ täm kuodas.
16. Ja ku se kēra tēšti līb lugdõt, murtigid iļ sīe, ku ta ka Laodikea lātkubs sāb lugdõt ja laz ka se Laodikeast tēšti sāgõ lugdõt.
17. Ja kītigid Arkipusõn: Vaņtl amat pǟl, mis sa ūod sānd Izandõs, laz sa tǟnda täutõg.
18. Min tēriņtimi, min, Paulus, kädkõks.
Mǟdligid min siḑmidi!
Alastõm volgõ tädkõks.
PAULUS EŽMI KĒRA TESSALONIKENIKADÕN.
1. Pǟkabal.
 Paulus tienub Jumalt tessalonikenikad usk ja ārmastõks jedst.
1. Paulus ja Zilvanus ja Timoteus tessalonikenikad lātkubbõn Jumalõs Izas ja Izandõs Jēzusõs Kristusõs.
Alastõm volgõ täddõn ja arm.
2. Mēg tiennõm Jumalt ītõluggõ iļ täd amad, tēḑi äb loptõs mǟdlõ entš pālandõksis,
3. Mǟdlõs täd tīedõ usks ja täd murrimist ārmastõksõs ja täd pīldzitõ lūotõksõs mäd Izand Jēzus Kristus pǟl, mäd Jumal ja Iza jeds;
4. Tieudõs, armõd veļid, ku tēg ūot Jumalõst ulzõ kuoŗdõt,
5. Ku mäd evangelium äb ūo īd sõnas, aga um ka jouds ja Pivas Vaims ja sūrs julgits täd vail vond, neiku tēg tīedat, mingist mēg ūom vond täd vail, täd pierast.
6. Ja tēg ūot ēntšta tagan ajand mäddõn ja Izandõn, vastõ võttõs sõnnõ sūris ädis, rīemkõks Pivas Vaims,
7. Neiku tēg ūot sānd nägţõksõks amad usklistõn Makedoniamāl ja Akaiamāl.
8. Sīepierast ku täd jūst um Izand sõna laigald lǟnd, äb īd Makedoniamāl ja Akaiamāl, aga ka jegal pūol um täd usk Jumal pǟl ulzõ lǟnd, neiku iļ sīe mäddõn äb ūo rõkandõmõst.
9. Sīepierast ku ne īž tieutõbõd iļ mäd, kui mēg täd jūr ūom tund ja kui tēg ūot ēntšta kīerõnd Jumal jūr, jara lȭigajumalist, palkõm jelziz ja tuodliz Jumalõn,
10. Ja vodlõt touvist täm Puoigõ, kīentõ ta um kūolinist virgtõn, Jēzusõ, kis mēḑi pästab ulzõ tulbist kõzast.
2. Pǟkabal.
 Kui Paulus tessalonikenikadõn um evangeliumõ tieutõn, kui ne sieda āt vastõ võttõnd, ja igabimi nänt tagan.
1. Sīepierast, veļid, tēg īž tīedat iļ mäd tulmiz täd jūr, ku se äb ūo vond tijali.
2. Aga kāndatõnd ja laitõt, kui tēg tīedat, Filipis, mēg voļm julgist Jumalõs täd pǟl rõkandõ iļ Jumal evangelium, sūrs võikslimizõs.
3. Sīest mäd nõv āndami äb ūo vond umbi, äb ka rumali, äb ka kommi.
4. Aga, kui Jumal um mēḑi kȭlbatõbõdõks piddõn, evangeliumõ mäd käddõ uskõ, nei mēg rõkandõm, äb nei laz volgõ rovstõn mīel pierast, aga Jumalõn, kis mäd sidamḑi pēţõb.
 1 Tim. 1, 11;
5. Sīepierast ka mäddõn äb ūo vond mittõ kunagid libḑi kēļ, kui tēg tīedat, äb ka nǟlgali puoj, Jumal um taparnika.
6. Äb ka rovz jūs ouvõ voţšõs, äb tēšti, äb ka mūšti.
7. Mēg võižmõ, kui Kristus apostõld, kāndamõks vōlda, aga voļm armzist täd vail, nei kui imtiji nai entš lapsta vōidab.
8. Nei täd pǟl jõvvõ mīeldõ piddõs, mēg pidizmõ jõvaks täddõn äb īd Jumal evangeliumõ andõ, aga ka entš jēngidi, leb sīe, ku tēg ūot sānd mäddõn armõks.
9. Sīepierast, veļid, pidagid mīels mäd tīedõ ja murrimist;
īed ja pǟvad tīedõ tieds, algõ volgõm kāndamõks mingizõn tēšti, mēg tieutizmõ täd pierast Jumal evangeliumõ.
10. Tēg ja Jumal ūot taparnikad, kui pivad ja õigist ja äbsīlist mēg voļm täd, usklist, jūs.
11. Neiīž tēg tīedat, ku mēg jegaīdõn tēšti, kui iza entš lapstõn,
12. Ūom nõvvõ andõnd ja ūom lūotantõnd ja tapartõnd, laz tēg kǟgõd, kui um sǟdzistiz Jumal pierast, kis tēḑi um kutsõn entš valdõ ja ouvõ.
 Ef. 4, 1;
13. Leb sīe mēg ka tiennõm Jumalt ītõluggõ iļ sīe, ku tēg, ku Jumal sõnnõ leb mäd sait, tǟnda ät ūot vastõ võttõnd kui rovz sõnnõ, aga nei, kui ta um tuodli Jumal sõna, mis ka joudzistiz täd sizal jelab, kis uskõt.
 p. 1, 2;
14. Sīepierast tēg, veļid, ūot sānd seļļistõks, kis ēntšta tagan ajabõd Jumal lātkubudõn, mis āt Jūdeamāl Jēzusõs Kristusõs, ku ka tēg entš kuodanikist sieda ēntšta ūot kāndatõnd, kui ne jūdist.
15. Ne āt ka māzõ tappõnd Izand Jēzus ja profetõd ja āt mēḑi vājastõnd, ja ne äb ūot mīel pierast Jumalõn ja āt amad rovstõn vastlist.
16. Ne kīeldõbõd mäddõn rõkandõ pagand pǟl, laz ne sāgõd pästõt, nei täutõs ītõluggõ entš pattõ; aga kõza, tutkam pierast, um tund nänt pǟl.
17. Aga mēg, veļid, ūom vond mingiz irg tēšti lagtõt, palg pūolst, äb sidam pūolst, ja ūom väggõ ruoikõnd, pǟgiņ igabõs, nǟdõ täd palgõ.
18. Leb sīe mēg tāžmõ lǟdõ täd jūr, ja ma, Paulus, īd ja tuoiz kõrd, aga sātan um mēḑi vībtõn.
19. Sīepierast ku mis um mäd lūotõks või rīem või kītõks krūon?
Või kas ka tēg ät ūot se, mäd Izand Jēzus jeds, ku ta tulab?
20. Tēg ūot mäd ouv ja rīem.
3. Pǟkabal.
 Paulus murtimi ja pālandõkst tessalonikenikad pierast.
1. Leb sīe, äb võids emiņ kāndatõ, pidizmõ jõvaks, ku mēg ikšiggiņ īem Atenõ,
2. Ja kāimizmõ Timoteusõ, mäd veļļõ ja Jumal pālkalist Kristus evangelium pierast, tēḑi višiņtõm ja nõvvõ āndam täd usks,
3. Algõ nēši ädis mitikš kādlõg, sīepierast ku tēg īž tīedat, ku mēg ūom nēži pandõt.
4. Sīepierast ka, ku mēg täd jūs voļm, mēg kītizmõ täddõn jeddõpēḑin, ku ädadõn um tulmõst, kui ka um suggõn ja kui tēg tīedat.
5. Leb sīe ma iz või ka emiņ kāndatõ ja ūob tǟnda kaimõn, laz ma sāgõ tundõm täd uskõ, kas kērtaji äb ūo tēḑi kertõn ja mäd tīe äb ūo tijalizõks sānd.
6. Aga ni, ku Timoteus um tund täd jūst mäd jūr ja um jõva tieut tūond iļ täd usk ja ārmastõks ja ku tēg mēḑi ītõluggõ jõvist mīels pidat, igabõs mēḑi nǟdõ, neiīž kui mēg tēḑi;
7. Leb sīe mēg, veļid, ūom lūotantõt iļ täd amas mäd murs ja ädas leb täd usk;
8. Neiku ni mēg jelam, ku tēg pīlõt Izandõs.
9. Sīepierast, mingist tienandõkst võim mēg vastõ andõ Jumalõn täd pierast, ama sīe rīem jedst, missõs mēg ūom rīemlist iļ täd mäd Jumal jeds?
10. Īed ja pǟvad mēg väggõ pālam, laz sāgõm täd palgõ nǟdõ ja täutõm, mis täd uskõn vel pūtõb.
11. Aga mäd Jumal ja Iza īž ja mäd Izand Jēzus vīgõ mäd riek täd jūr.
12. Aga tēḑi laz Izand emiņtõg ja tieg täudlistõks ārmastõksõs īdtuoiz vastõ ja amad vastõ, nei, kui ka mēg täd vastõ.
13. Ta višiņtõg täd äbsīliži sidamḑi pivams mäd Jumal ja Iza jeds, mäd Izand Jēzus tulmiz pǟl, kubs amad entš pivadõks.
4. Pǟkabal.
 Iļ kristliz jelamiz, iļ kūolõnd ilznūzimiz ja iļ Izand Jēzus tulmiz.
1. Siz vel, veļid, mēg pālam tēḑi ja āndam nõvvõ Izandõs Jēzusõs, laz tēg nei ka jelagõd, kui tēg mäd kädst ūot sānd, kui täddõn um jelamõst ja volmõst Jumalõn mīel pierrõ, laz tēg emiņ täudlistõks sāgõd.
2. Sīepierast ku tēg tīedat, mingist käskõd mēg täddõn ūom andõnd leb Izand Jēzus.
3. Sīepierast ku se um Jumal mēļ, täd pivaks sāmi, ku tēg ēntšta vōidat puortimizõst.
4. Jegaīdõn tēšti um pidamõst entš rīšt pivams ja ouvõms,
5. Äb imud tebs, kui pagand, kis äb tundõt Jumalt.
6. Äb ūo iļļõ tiemõst entš veļļõn, äb ka tǟnda pietamõst mingis ažas, leb sīe ku käddõ maksaji iļ sīe ama um Izand, kui ka mēg sieda ūom täddõn juba kītõnd ja tapartõnd.
7. Sīepierast ku Jumal äb ūo mēḑi kutsõn rumalit pierast, aga pivaks sāmiz pierast.
8. Siz ni, kis um puolgiji, äb puolg rištingt, aga Jumalt, kis ka um andõn täddõn entš Piva Vaim.
9. Aga iļ ārmastõks veļid vastõ äb ūo vajag kēratõ täddõn, sīepierast ku tēg ūot opatõt iļ ārmastõks īdtuoiz vastõ Jumalõst.
 Jāņ 13, 34;
10. Sīepierast tēg ka sieda tiet jegaīd veļ vastõ amal Makedoniamāl; aga mēg āndam täddõn nõvvõ, veļid, emiņ täudlistõks sādõ.
11. Ja pidagid ouvõks vāgiž jellõ ja entš ažžõ ajjõ ja entš kädudõks tīedõ tiedõ, kui mēg sieda ūom tieutõnd täddõn,
12. Laz tēg ouvzistiz jelagõd nänt pierast, kis ullõpēḑin āt, ja ku täddõn mittõ midagid mūdõ äb ūo vajag.
13. Aga, veļid, ma äb tā, algõ tēg ät tīedagõd iļ nänt, kis maggõbõd, algõ tēg sāgõd muraglistõks kui ne munt, kīendõn äb ūo lūotõkst.
 1 Kor. 15, 20;
14. Sīepierast ku až mēg uskõm, ku Jēzus um kūolõn ja ilznūzõn, nei Jumal ka tūob jeddõ nänt, kis maggõbõd leb Jēzus, kubs täm īņi.
15. Aga sieda mēg kītõm täddõn Izand sõnas, ku mēg, kis jelam ja ūom pǟlõ īend Izand tulmiz pǟl, äb sām näntõn jeddõ, kis maggõbõd;
16. Ku Izand īž tulab māzõ touvõst ōrandõksõks, pǟengõl īels ja Jumal bazunõks, ja ne kūolõnd Kristusõs nūzõbõd ilzõ jedmõl.
17. Pierast mēg, kis jelam, kis ūom pǟlõ īend, sām īņi näntkõks tõmbdõt pīliž Izandõn vastõ gaisõ; ja nei mēg Iīm ītõluggõ kubs Izandõks.
18. Nei siz lūotantigid īdtūoista nänt sõnadõks.
5. Pǟkabal.
 Izand pǟvast ja kui mäddõn um ēntšta täm pǟl vaļmõstõmõst.
1. Aga iļ āigad ja īrgõd äb ūo vajag täddõn, veļid, kēratõ,
2. Sīepierast ku tēg īž jõvist tīedat, ku Izand pǟva tulab nei neme salaj īezõ.
 Mat. 24, 42—44; 2 Ptr. 3, 10;
3. Ku ne rõkandõbõd: Um arm ja äb ūo äddõ! siz tulab ukkõ lēmi äkist näntõn pǟlõ, neme laps puodud lǟlam naizõn, ja ne äb sāt urgõm.
 Jer. 6, 14;
4. Aga tēg, veļid, ät ūot pimdõms, laz se pǟva, kui salaj, tēḑi sāg akkõm.
5. Sīepierast ku tēg amad ūot sieldõm lapst ja pǟva lapst; mēg äb ūom äb īen, äb pimdõmõn.
 Rom. 13, 12;
6. Siz ni algõm maggõm kui ne munt, aga volm virgs ja sieldis mīels,
7. Sīepierast ku ne, kis maggõbõd, maggõbõd īezõ, ja kis āt jūobõnd, āt īezõ jūobõnd;
8. Aga mēg, kis pǟva pūolst ūom, volm sieldis mīels, pǟlõ vieddõnd usk ja ārmastõks rōdavamž ja pästamiz lūotõks rōdakibar.
9. Sīepierast ku Jumal äb ūo pand mēḑi kõza pierast, aga pästamiz sāmiz pierast leb mäd Izand Jēzus Kristus,
10. Kis mäd jedst um kūolõn, laz mēg, kas virgs või maggõm innõnd, kubs täm īņi jelagõm.
11. Leb sīe āndagid nõvvõ entš vail ja parantigid īdtūoista, kui tēg ka tiet.
12. Aga, veļid, mēg pālam nēḑi tǟdõl pānda, kis täd vail murrõbõd, ja täd juodijidi Izandõs ja täd nõvāndajidi.
13. Ja pidagid nēḑi vel emiņ armõks nänt tīed pierast; pidagid armõ entš vail.
14. Aga, veļid, mēg pālam tēḑi, āndagid nõvvõ äbsǟdzistõn, lūotantigid ārgidi, kāndatigid nȭrkadõks, volgid kāndatlist amad vastõ.
15. Pangid tǟdõl, algõ mitikš tiggõ tāgiž maksag tigkõks, aga ajagid ēntšta ītõluggõ jõva tagan nei īdtuoiz vastõ kui ka amad vastõ.
 Zvs. 20, 22;
16. Volgid rīemlist ītõluggõ.
17. Pālagid Jumalt īdõkabal.
 Luk. 18, 1;
Rom. 12, 12;
18. Tiennigid iļ ama, sīepierast ku se um Jumal tāmi täd vastõ Kristusõs Jēzusõs.
19. Algid kistantigid Vaim jara.
20. Algid puolgigid profetimist,
21. Aga arrigid aman tagan, jõvvõ pidagid vizas.
22. Vōidagid ēntšta amast mis nägţõb äbjõva volm.
23. Aga arm Jumal īž pivastõg tēḑi amalebbõl, ja ama täd vaim ja jeng ja leja sāgõ voidtõt äbsīli mäd Izand Jēzus Kristus tulmiz pierast.
24. Kis tēḑi kutsub, um ustatõb, täma ka tieb sieda.
25. Veļid, pālagid Jumalt iļ mäd.
26. Tēriņtigid amḑi veļidi piva sū āndamizõks.
27. Ma vānatõb tēḑi Izand jūs, sieda kerrõ amad veļidõn jeddõ luggõ.
28. Mäd Izand Jēzus Kristus alastõm volgõ tädkõks.
Ežmi kēra tessalonikenikdõn, kēratõt Korintõst.
PAULUS TUOI KĒRA TESSALONIKENIKADÕN.
1. Pǟkabal.
 Tienandõks, pālandõks, rīemtimi.
1. Paulus ja Zilvanus ja Timoteus tessalonikenikad lātkubbõn Jumalõs, mäd Izas, ja Izandõs Jēzusõs Kristusõs.
2. Alastõm volgõ täddõn ja arm Jumalõst Izast ja Izandõst Jēzusõst Kristusõst.
3. Mäddõn um ītõluggõ tiennõmõst Jumalt iļ täd, veļid, kui um sǟdzistiz, ku täd usk väggõ kazab ja jegaīd ārmastõks sūrimõks lǟb täd amad vail īdtuoiz vastõ,
4. Neiku mēg īž sūrslõm täd pǟl Jumal lātkubis, iļ täd pīldzit ja usk amši täd vājastimižis ja ädis, mis tēg kāndatõt;
5. Se tǟntõb Jumal õigiz kuod pǟl, ku tēg sāt lugdõt vertlistõks Jumal vald pierast, mis pierast tēg ka kāndatõt.
 Fil. 1, 28;
6. Sīepierast ku um õigistiz Jumal jūs, käddõ maksõ näntõn vājaks, kis tēḑi āt ädastõnd leb ädad,
7. Ja täddõn, kis sāt vājastõt, novvimizõks kubs mädkõks, ku Izand Jēzus ēntšta nägţõb touvõst kubs entš joud engõldõks,
8. Tul palamizõs, käddõ maksõs näntõn, kis äb tundõt Jumalt ja kis äb kūlõt mäd Izand Jēzus evangeliumõ.
9. Ne kāndatõbõd iganiz ukkõ lēmiz suņdõ leb Izand pālga ja täm joud ouvõm,
10. Sīe pǟvan, ku ta tulab, laz sāg ouvõstõt entš pivad vail ja immõks amad usklist vail, ku tēg ūot uskõnd mäd tapartõksõn.
11. Sīepierast mēg ka ītõluggõ pālam Jumalt iļ täd, laz ta tieg tēḑi vertlistõks sīe pierast, mis pierast Jumal um kutsõn tēḑi, ja laz ta täutõg jegaītõ jõva mīel jõvvõ mõtkõst ja usk tīedõ jouds;
12. Laz mäd Izand Jēzus nim sāg ouvõstõt tēši ja tēg täms, mäd Jumal ja Izand Jēzus Kristus alastõm pierrõ.
2. Pǟkabal.
 Iļ Kristus tulmiz kuodõ ja iļ lȭigakristus.
1. Aga mēg pālam tēḑi, veļid, mäd Izand Jēzus Kristus tulmiz ja mäd täm jūr kubbõ lēmiz pierast,
2. Algõ tēg pakand kādlõgõd entš mīels, äb ka ädagõgõd, äb leb vaim, äb leb rõk, äb leb kēra, neme mēšti sātõt, ku Izand pǟva voļļi jūs.
3. Algõ mitikš tēḑi mittõkuigid jara pietag; sīepierast ku se pǟva äb tul jedmõl, kuņtš äb lī tund jara sadami ja pat rišting, se jara rikkimiz pūoga, äb lī ēntšta nägţõn,
4. Kis vastõ pidab ja ēntšta iļ ama nustab, mis sāb nimtõt Jumalõks või jumalpalkimizõks, neiku ta kui Jumal istab tempõls ēntšta nägţõs, neme ta volks Jumal.
5. Kas tēg ät mǟdlõt, ku vel täd jūs volds, ma sieda ūob kītõn täddõn?
6. Ja tēg tīedat sieda, mis tǟnda ni vībtõb, ku ta entš āigal ēntšta nägţõb.
7. Sīepierast ku äbõigõm sala aža juba sāb joudõl; ku set se sāb vaild ulzõ, kis tǟnda vel siedaig saņi vībtõb,
8. Siz nägţõb ēntšta se äbõigi, kīentõ Izand Jēzus kūoltõb jara leb entš sū vaim ja kīen ta tieb tutkam leb entš tulmiz nägţimiz,
 Ez. 11, 4;
9. Kīen tulmi um sātan joud pierrõ leb pietuks imtǟdõd ja imtīed joud,
 Mat. 24, 24;
10. Leb amasugliz äbõigõm pietuks ukkõ lējid jūs, sīepierast ku ne äb ūot vastõ võttõnd tuod ārmastõkst entš pästamiz pierast.
11. Leb sīe kāimõb Jumal näntõn sūr umbõ lēmiz, laz ne uskõgõd pietuksõn,
12. Laz sāgõd suņdõ amad, kis äb ūot uskõnd tuoddõn, aga kīendõn um vond mīelpierast äbõigõm.
13. Aga mäddõn um ītõluggõ tiennõmõst Jumalt iļ täd, Izandõst ārmastõt veļid, ku Jumal um tēḑi īrgandõksõst ulzõ kuoŗŗõn pästamiz pierast leb Piva Vaim ja tuod usk,
 p, 1, 3;
14. Kis ka tēḑi um kutsõn leb mäd evangelium tieut, laz tēg sāgõd mäd Izand Jēzus Kristus ouvõmt.
15. Siz ni, veļid, pīligid ja pidagid opatikši, mis tēg ūot oppõnd, nei leb sõna, kui leb mäd kēra.
16. Aga mäd Izand Jēzus Kristus īž ja Jumal, mäd Iza, kis mēḑi um ārmastõn ja um andõn iganiz lūotantõks ja jõva lūotõks alastõms,
17. Āndag nõvvõ täd sidamdõn ja višiņtõg tēḑi jegaīds jõvas tīes ja sõnas.
3. Pǟkabal.
 Iļ opatijid um Jumalt pālamõst; lȭigaveļist um ēntšta vōidamõst;
äb ūo lāiskandõmõst.
1. Siz vel, veļid, pālagid Jumalt iļ mäd, laz Izand sõna jūokšõg ja sāg ouvõstõt, kui ka täd jūs,
2. Ja laz mēg sāgõd pästõt äbmuoistližist ja tigližist rovšti; sīepierast ku usk äb ūo jegaīdõn.
3. Aga ustatõb um Izand, kis tēḑi višiņtõb ja vōidab äbjõvast.
4. Aga tēšti mēg lūotõm Izandõs, ku tēg ka sieda, mis mēg käskõm, ni tiet ja jeddõpēḑin tiet.
 2. Kor 7, 16;
5. Aga Izand laz tieg vaļmõks täd sidamḑi Jumal ārmastõks pierast ja Kristus kāndatimiz pierast.
6. Aga mēg käskõm täddõn, veļid, Izand Kristus Jēzus nims, ku tēg ēntšta kīerõt jara jegaīdst veļst, kis äbsǟdzistiz jelab ja äb sīe opatõks pierrõ, mis ta leb mäd um sānd;
 Mat. 18, 17;
7. Sīepierast ku tēg īž tīedat, kui täddõn um volmõst sǟdzīstõn mäd vastõ, sīepierast ku mēg äb ūom vond äbsǟdzist täd vail,
8. Äb ūom ka mitīd jūs leibõ sīend ilm maksõ, aga ūom murrimizõs ja vājas īed ja pǟvad tīedõ tiend, algõ sāgõm mitīdõn tēšti kāndamõks.
9. Äb neme mäddõn äb volks se võimi, aga laz īžēntšta mēg āndagõm täddõn nägţõksõks, mäddõn tagan kǟdõ.
10. Sīepierast ka, ku mēg voļm täd jūs, mēg ūom sieda täddõn käskõnd, ku až mingi äb tā tīedõ tiedõ, sīen äb ūo ka sīemõst.
11. Sīepierast ku mēg kūlõm, ku täd vail mūḑi jelaji äbsǟdzistiz, ne äb tējid ka tīedõ, ēntšta tijan tagan ajjõs.
12. Aga seļļistõn mēg käskõm ja āndam nõvvõ Izandõs Jēzusõs Kristusõs, laz ne vagas mīels tīedõ tieds, īžentš leibõ sīegõd.
13. Aga tēg, veļid, algid väzzigid jõvvõ tiedõ.
14. Aga až mingi äb ūo kūldzi mäd sõnan sīes kēras, sieda tǟntigid jara ja algid kǟgid tämkõks kubs, laz tämmõn volg äbi.
15. Ja algid pidagid tǟnda vastukstnikaks, aga āndagid tämmõn nõvvõ kui veļļõn.
16. Aga arm Izand īž āndag täddõn armõ amas amši;
Izand volgõ täd amadõks.
17. Tēriņtimi min entš, Paulus, kädkõks.
Se um se tēḑ jegaīds kēras; nei ma kēratõb.
18. Mäd Izand Jēzus Kristus alastõm volgõ täd amadõks.
Tuoi kēra tessalonikenikadõn, kēratõt Korintõst.
PAULUS EŽMI KĒRA TIMOTEUSÕN.
1. Pǟkabal.
 Paulus āndab nõvvõ īedõ pūdiz evangelium jūr, kui se täm käddõ um andtõt.
1. Paulus, Kristus Jēzus apostõl, Jumal, mäd Pästajiz, ja Kristus Jēzus, mäd lūotõks, käsk pierrõ
2. Timoteusõn, min õigiz pūogan usks.
Alastõm, alastõz ja arm Jumalõst Izast ja Kristusõst Jēzusõst, mäd Izandõst.
3. Kui ma ūob andõn sinnõn nõvvõ īedõ Efezusõ, ku ma lekš Makedoniamālõ, laz sa käskõg mingistõn, algõ ne muitiz opatõgõd
4. Ja algõ ne pangõd tǟdõl tijaliži rõkidi ja pitkidi sugkazamd nimkēridi, mis emiņ kizzimiži nustabõd, äb ku parantimist leb Jumal usks;
5. Aga käsk tutkam um ārmastõks pūdizõst sidamst ja jõvast sidam tundimizõst ja äbsīlizõst uskst.
 Rom. 13, 10;
6. Nēšti āt mingist kilgõ lǟnd ja āt ēntšta kīerõnd tijaliz rõk pūol.
7. Tāds vōlda pandõkst opatõks opatijid, ne äb sāt aru, äb mis ne rõkandõbõd, äb mis ne ilzõ nägţõbõd.
8. Aga mēg tīedam, ku pandõkst opatõks um jõva, až mingi täm jūs, kui sǟdõb, ēntšta pidab,
9. Sieda tieudõs, ku pandõkst opatõks äb ūo andtõt õigist pierast, aga seļļist pierast, kis āt äbõigist ja äbkūldzist, äbusklist ja patlist, äbpivad ja äbvaimlist, iza tapajid ja jema tapajid, uņtapajid,
10. Puortijid, polakõd rikkijid, rovz salajd, pietajd, pietuks vānastijid ja až vel midagid mū um vastõ tīera opatõksõn,
11. Pivaliz Jumal ouv evangelium pierrõ, mis min käddõ um ustõt.
12. Ma tienub tǟnda, kis mīnda um tiend vegizõks, Kristusõ Jēzusõ, mäd Izandõ, ku ta um piddõn mīnda ustatõbõks ja um pand mīnda palkimizõ,
 Apt. 9, 15; 1 Kor. 15, 9. 10;
13. Mīnda, kis jedmõl voļ ujoimiji ja vājastiji ja iļļõ tēji, aga ma ūob sānd alastõmt, sīepierast ku ma ūob sieda äbtieudõs, äbusks tiend,
14. Aga mäd Izand alastõm um vond pǟgiņ sūrim leb usk ja ārmastõks Kristusõs Jēzusõs.
15. Ustatõb ja ammõ vastõ võtamist vertli um sõna, ku Kristus Jēzus um tund māilmõ pästam patliži, kīenšti ma ūob se ama ežmi.
16. Aga leb sīe ma ūob sānd alastõmt, laz Jēzus Kristus kuoḑin min jūs nägţõg ammõ pitkamīeldõ, nägţõksõks näntõn, kis võtabõd usk täm pǟl iganiz jelamizõks.
17. Aga iganiz kēņigõn, äbgaddijizõn, äbnǟdõtõn, īdāinakizõn Jumalõn volgõ ouv ja mītõks iganõst iganõ!
Amen
18. Sīe käsk ma āndab sinnõn, pūoga Timoteus, jedmiliz profetimiz pierrõ, mis um jeddõpēḑin kītõt iļ sin, laz sa täms võikslõg jõvas võikslimizõs,
 p. 6, 12;
19. Ku sinnõn um usk ja jõva sidam tundimi, mis munt āt jara pillõnd ja entš usks, kui lāja, ukkõ lǟnd;
20. Kīend vail um Himeneus ja Aleksandrus, kīenḑi ma ūob jara andõn sātanõn, laz sāgõd opatõt, algõ jemiņ suoimõgõd.
2. Pǟkabal.
 Nōv āndami iļ pālamiz; kui um lātkubs jelamõst miedõn ja naistõn.
1. Siz ni ma āndab nõvvõ ama jeds piddõ pālamiži, pālandõkši, jedstpālandõkši, tienandõkši iļ amad rovz,
2. Iļ kēņigõd ja amad iļimõd, laz mēg arms ja vāgiž võigõm jellõ amas jumalkartõksõs ja ouvzistiz.
3. Se um jõvist ja um mīelpierast Jumalõn, mäd Pästajizõn,
4. Kis tāb, laz amad rovz sāgõd pästõt ja tulgõd tuod tundimiz jūr.
5. Sīepierast ku um ikš Jumal ja ikš vaitnika vail Jumal ja rovz, se rišting Kristus Jēzus,
 Rom. 3, 29, 30;
6. Kis īzēntšta um andõn amad jedst vāldiņ pästamiz pierast, entš āiga tapartõksõks.
 Gal. 1, 4; 2, 20;
7. Sīes ma ūob pandõt jutlijizõks ja apostõlõks — ma rõkandõb tuota, äb pieta — opatijizõks pagandõn usks ja tuods.
 2. Tim. 1, 11;
8. Siz ni ma tāb, laz mied pālagõd Jumalt jegas kūožõs ja nustagõd ilzõ pivad kädud ilm kõzzõ ja kādlimist.
9. Neiīž naist laz ēntšta ēḑõgõd pūdiži āriniž, äbistiz, muoistlizõs mīels, äb pāmpadõks ja kūldaks või perlõdõks või tõurõd ēḑmõdõks,
10. Aga jõvad tīedkõks kui um sǟdzistiz naistõn, kis āt tõitõnd vōlda jumalkartlist.
11. Nai laz oppõg vāgits, täuds kūldzits.
12. Aga ma äb ānda lubbõ naizõn opatõ äb ka vāļikšõ iļ mie, aga tämmõn um volmõst vagan.
13. Sīepierast um Adam jedmõl tiedõt, siz Ievõ;
14. Ja Adam äb ūo jara piettõt, aga nai um jara piettõt ja um iļastamiz sizzõl saddõn.
15. Aga ta sāb pästõt leb sīe, ku tämmõn sindõbõd lapst, až ta īeb usk, ja ārmastõks ja pivastimiz jūr mūoštõksõs.
3. Pǟkabal.
 Iļ lātkub kaitsijiz amat; iļ diakonõd; iļ Kristus sūr sala aža.
1. Um ustõb sõna: Až mingi tikub lātkub kaitsijiz amat tagan, siz tämmõn um mīels jõva tīe.
2. Siz ni lātkub kaitsijizõn um volmõst äbsuņdtõtõn, īd naiz mien, muoistlizõn, kovalõn, sǟdzizõn, kis vȭridi vastõ võtab, kis mūoštab opatõ,
3. Äb jūojizõn, äb taplijizõn, aga louglizõn, äb kīvijizõn, äb rā tājizõn,
4. Aga kis iļ entš kuoda jõvist vāļikšõb, kīen āt sõnakūldzist lapst amas ouvs.
5. Aga až mingi īžentš kuota äb sȭita vāļikšõ, kui ta ūoļtõb iļ Jumal lātkubud?
6. Äb seļļi, kis ni set um usklizõks īend, algõ ta sāgõ sūrlizõks, laz sadag kure suņd ala.
7. Aga tämmõn um vajag ka jõva tapartõks nēšti, kis ullõpēḑin āt, algõ ta sadag naggõrtõks sizzõl ja kure kieudõ.
8. Neiīž um ka volmõst diakonõdõn ouvzistõn, äb kādkēļistõn, äb seļļistõn, kis pǟgiņ vīnõ jūobõd, äb, kis rumaliz peļmiz tagan tikšlõbõd;
 Fil. 1, 1;
9. Kīendõn usk sala aža um pūdizõs sidam tundimizõs.
10. Aga jedmõl laz ne sāgõd ka lebbõ kāļdõt, siz laz ne palkõgõd kui diakonõd, ku ne āt äblaitõbõd.
11. Neiīž um volmõst nänt naistõn ouvzistõn, äb suoimijidõn, muoistlistõn, amas ustatõbõdõn.
12. Diakonõdõn um volmõst īd naiz miedõn, kis iļ lapst ja entš kuodad jõvist vāļikšõbõd.
13. Sīepierast ku ne, kis jõvist palkõbõd, ne peļļõbõd īžentšõn jõva astam ja sūrdõ julgitõ usks, mis um Kristus Jēzus.
14. Sieda ma sinnõn kēratõb, lūotõs piga sin jūr tūlda.
15. Aga až ma vībõks, laz sa tīedag, kui um ēntšta pidamõst Jumal kuodas, mis um jelziz Jumal lātkub, tuod tȭlpa ja tig.
 2 Tim. 2, 20;
16. Ja kītõb sūr um jumalkartõks sala aža: Ta um ēntšta nägţõn lejas, õigistõt Vaims, nǟdõt engiļist, jutlõtõt pagandõn, usktõt māīlmas, ilzõ võttõt ouvs.
 Jāņ 1, 14; 16, 10;
Rom. 1, 4;
4. Pǟkabal.
 Tulbist āigad lȭigaopatõkst.
Kui laz Timoteus entš amatõ pidag.
1. Aga Vaim rõkandõb sieldistiz, ku perižis āigis astab mūḑi usk jūst jara, kūlõs lȭigavaimõd ja kured opatõkst pǟl,
 2 Tim. 3, 1; 2 Ptr. 3, 3;
2. Kis koms pietukst rõkandõbõd, kīendõn nänt sidam tundimizõ um tēḑ sizzõl kittõt.
3. Ne kīeldõbõd abjelamizõ astõ, kīeldõbõd sīemnaigḑi, mis Jumal um lūond, laz usklist ja ne, kis tuota āt tundõm sānd, tiennõs vastõ võtagõd.
4. Sīepierast ku ama, mis Jumal um lūond, um jõva ja mittõ midagid äb ūo äbkȭlbatõb, mis tienandõksõks sāb vastõ võttõt.
 1 Moz. 1, 31;
5. Sīepierast ku ta sāb pivatõt leb Jumal sõna ja pālandõks.
6. Ku sa sieda panad veļidõn jeddõ, siz sa līd jõva Kristus Jēzus pālkali, ilzõ kazatõt usk sõnši ja jõvši opatõkšis, mis tagan sa ūod ēntšta ajjõn.
7. Aga äbpivdi tijaliži vanad naist rõkidi ēţa jara, aga opat īžēntšta jumalkartõksõs.
 p. 1, 4; 6, 20; 2 Tim. 2, 16. 23;
8. Sīepierast ku lejali entšopatimi um veitõ ažali, aga jumalkartõks um ama jūs ažali, tämmõn um paldiņiz ja tulbiz āiga tõitõks.
9. Se um tuodli sõna ja ammõ vastõ võtamist vertli.
10. Sīepierast mēg ka tiem tīedõ ja sām laitõt, ku ūom uskõnd jelziz Jumal pǟl, kis um amad rovz, ama emiņ usklist, Pästaji.
11. Sieda käsk ja opat.
12. Algõ mitikš pūolgõg sin nūoritõ, aga laz sa sāg usklistõn nägţõksõks sõnas, jelamizõs, ārmastõksõs, usks, pūditõs;
13. Jela, kuņtš ma tulab, jeddõ luggimizõks, nõv āndamizõks, opatimizõks.
14. Ala las sīlmast ulzõ and, mis sinnõn um andtõt leb profetimiz, ku vaņimõd paņt kädud sin pǟl.
 p. 5, 22;
15. Iļ sīe murt, sīe jūr īe, laz amas sin kazami volgõ nǟdõb.
16. Pan tǟdõl īžēntšta ja opatõkst, īe nänt jūr, sīepierast ku sieda tieds sa pǟstad īžēntšta ja nēḑi, kis sīnda kūlõbõd.
5. Pǟkabal.
 Mingizõn um volmõst opatijizõn nūord ja vanad vastõ, ja munt opatõkst.
1. Vannõ ala rīḑl, aga ānda tämmõn nõvvõ kui izan, nūordõn kui veļidõn;
2. Vanad naistpūoļistõn kui jemadõn, nūord naistpūoļistõn kui sõzardõn, amas pūditõs.
3. Lesknaiži, kis āt õigist lesknaist, pida ouvs.
4. Aga až mingiz lesknaizõn āt lapst või lapslapst, seļļist laz jedmõl oppõgõd īžentš kuota jumalkartõks jūr tūodõ ja laz tazantõgõd jara entš vanbist kädst sādõt jõvam; sīepierast ku se um jõvist tiedõt Jumal jeds.
5. Aga kis um õigi lesknai ja um ikšiggin īend, se lūotõb Jumal pǟl ja ta pīlõb pālamižis ja Jumal pālandõkšis īed ja pǟvad.
6. Aga kis leja imud sizal jetab, um jelzi kūolõn.
7. Sieda ka käsk, laz ne volgõd äbsīlist.
8. Aga az mingi äb ūoļt iļ entšlist, ama emiņ iļ entš kuoda aim, se um usk jara kīeldõn ja um tiglim kui äbuskli.
9. Lesknai sāg amatõ nustõt äb nūorim ku kūžkimdõ āigastõ, kis um vond īd mie nai
10. Ja kīen um tapartõks iļ jõvad tīed, až ta um läpši kazatõn, až ta um vȭridi vastõ võttõn, až ta um pivadõn jaļgi piezzõn, až ta seļļistõn, kis ädas āt, um äbţõn, až ta jegaīd jõva tīe pierast um murtõ piddõn.
11. Aga nūori lesknaiži jeta, sīepierast ku, ku ne sābõd kȭŗkadõks ja vȭrbõbõd Kristusõst jara, ne tābõd mielõ lǟdõ.
12. Näntõn um sī, ku ne āt ežmiz usk tijalizõks tiend.
13. Aga sīe jūs ne āt ka lāiskad, oppõbõd immõrkouţi kǟdõ kuodad kouţi ja āt äb īd lāiskad, aga ka kīeldkāndajid ja pārgiļd volds ne rõkandõbõd, mis äb sǟd.
14. Ma ni tāb, laz nūord lǟgõd mielõ, laz näntõn volgõd lapst, laz ne vāļikšõgõd iļ entš kuod, algõ āndagõd vastukstnikan mittõ mingist puojõ lāitamiz pierast.
15. Sīepierast ku mūḑi āt ēntšta jara kīerõnd sātan pūol.
16. Až mingiz uskliz naizõn āt lesknaist, laz ta murtõg iļ nänt, algõ ne sāgõd kāndamõks lātkubbõn, laz se võigõ äbţõ õigistõn lesknaistõn.
17. Vaņimiḑi, kis jõvad āt entš kūožis, um pidamõst kādkȭrdaliz ouv vertlistõks, ama emiņ nēḑi, kis jelabõd sõnaks ja opatõksõks.
18. Sīepierast ku kēra kītõb: »Ala sida sū vizzõ ǟrgan, kis pūoļtab», ja »tīeli um entš pālka vertli.»
 5 Moz. 25, 4; 1 Kor. 9, 9;
19. Iļ vaņim ala võta vastõ kāibandõkst ilm ītõ või kātõ või kuolmõ taparnikkõ.
20. Nēḑi, kis pattõ tiebõd, rīḑl amad jeds, laz ka nänt muntõn volg irm.
21. Ma tapartõb Jumal ja Kristus Jēzus ja ulzõ kuoŗdõt engõld jeds, laz sa ēntšta sīe jūs pidag, äb entš mīel pierrõ, ja ku sa mittõ midagid äd tie, jõvḑi mēļi votšõs.
22. Kädud ala pan mitīd pǟl pakand, ala võta ka jaggõ munt patud jūs; pida īžēntšta pūdiz.
23. Ala jūo emiņ vieta, aga tārpat veitigid vīnõ entš mag pierast ja sin setmiņ rujad pierast.
24. Mūndad rovz patud āt jedmõl tuntõbõd, ku iļ nänt võib jed mõl kuodõ kandõ, mūndad jūs ne tulbõd pierrõ tieutõbõks.
25. Neiīž āt ka jõvad tīed jedmõl tieutõbõd, ja ne munt äb võit ka salatõt īedõ.
6. Pǟkabal.
 Iļ pālkalist, iļ lȭigaprofetõd, iļ rikkõd ja iļ usk võikslimiz.
1. Kis at pālkalist iggõ al, laz pidagõd entš izandidi ammõ ouvõ vertlistõks, algõ Jumal nim ja opatõks sāgõ suoimdõt.
 Ef. 6, 5;
2. Aga kīendõn āt usklist izandõd, algõ pūolgõgõd nēḑi, ku ne āt veļid, aga laz palkõgõd vel emiņ, sīepierast ku ne, kis sieda jõvamt vastõ võtabõd, āt usklist ja armõd.
Sieda opat ja käsk.
3. Až mingi muitiz opatõb ja äb tul mäd Izand Jēzus Kristus kuostantijid sõnad ja jumalkartõks opatõks jūr,
4. Se um sūrli ja äb tīeda mittõ midagid, aga bētõrtõb kizzimist ja sõnšlimist kouţi, missõst sugub kad mēļ, rīḑlimi, suoimimi, tiglist mõtkõd,
5. Tijali, seļļist rovz kīeldpieksami, kīend mēļ um jara rikabõn ja kīend kädst tuož um jara rībdõt, kis arrõbõd, ku jumalkartõks volks mingi peļmi.
6. Aga jumalkartõks um sūr peļmi, až mäddõn entšõks um killõld.
 p. 4, 8;
Fil. 4, 11. 12;
7. Sīepierast ku mēg mittõ midagid äb ūom tūond māilmõ, mēg äb võim ka mittõ midagid ulzõ vīdõ.
8. Aga ku um tuoit ja ēḑmõz, um mäddõn sīeks killõld volmõst.
9. Aga kis tābõd sādõ rikkõks, sadabõd kērtamizõ ja siḑmõ ja pǟgiņd äbmuoistlist ja kajjõ tējid imud sizzõl, mis vajtõbõd rovz jara rikimiz ja ukkõ lēmiz sizzõl.
10. Sīepierast ku rā ārmastimi um ama äbjõvam jūŗ, mis tagan tikšlõs munt āt uskst kilgõ lǟnd ja āt īžentšõs pǟgiņd puodudõks kubbõ pūtõnd.
11. Aga sa, Jumal rišting, urg sīest; aja ēntšta tuod, jumalkartõks, usk, ārmastõks, kāndatõm, tazamīel tagan.
12. Võiksl jõvvõ usk võikslimist, ak vizzõ iganiz jelamiz, mis pierast sa ūod kutstõt ja ūod tapartõn jõva tapartõks pǟgiņd taparnikad jeds.
13. Jumal jeds, kis ammõ tieb jelzizõks, ja Kristus Jēzus jeds, kis Pontius Pilatus al um tapartõn jõva tapartõks, ma käskõb sinnõn
14. Sīe pandõks piddõ äbriktõt, äblaitõt, kuņtš mäd Izand Jēzus Kristus ēntšta nägţõb,
15. Mis entš āigal tieb nǟdõbõks se piva ja ikšāinagi joudzi, se kēņigõd Kēņig ja izandõd Izand,
 p. 1, 11;
16. Kis ikšāinagi um äbkūoliji, kis jelab jūrõ äbsādõbs sieldõms, kīentõ mitikš rišting äb ūo nǟnd, äb ka või nǟdõ — tämmõn volg ouv ja igani vald!
Amen.
17. Näntõn, kis paldiņis māīlma āigal āt rikkõd, käsk, algõ ne volgõd sūrlist ja algõ lūotõgõd kaddijiz rikuz pǟl, aga Jumal pǟl, kis mäddõn ammõ rikastiz āndab virtimizõks.
 Lr. 62, 11;
18. Laz ne tiegõd jõvvõ, sāgõd rikkõks jõvši tīeši, volgõd ānḑigõd, muntkõks jaggõgõd.
19. Laz ne vāikõgõd entšõn varandõkst jõva alizõks tulbiz pierast, laz sāgõd iganiz jelamiz.
20. Timoteus, vaŗt sieda, mis sin pǟl um usktõt, kīer ēntšta kilgõ äbvaimližist tijist rõkist ja lȭigatieud sõnšlimizõst,
21. Mis tieutõs lǟb mūḑi usk jūst jara, umbõ.
Alastõm volgõ sinkõks.
PAULUS TUOI KĒRA TIMOTEUSÕN.
1. Pǟkabal.
 Iļ pīldzit.
1. Paulus, Kristus Jēzus apostõl, leb Jumal tāmiz jelamiz evangelium jutliji Kristusõs Jēzusõs,
2. Armõn pūogan Timoteusõn.
Alastõm, alastõz ja arm Jumalõst Izast ja mäd Izandõst Kristusõst Jēzusõst!
3. Ma tienub Jumalt, kīen ma palkõb iza izist pūdizõs sidam tundimizõs, ku ma entš pālandõkšis sīnda ītõluggõ mǟdlõb, īed ja pǟvad,
 Apt. 23, 1; 24, 16;
4. Igabõs sīnda nǟdõ, mǟdlõs sin kīņdõldi, laz ma sāgõ täutõt rīemkõks,
5. Ku ma pidab mīels sin äbsalatõtõ uskõ, mis juba jedmõl um jellõn sin vanǟma Lōis ja sin jema Eunike sizal, ja ma ūob julgi, ku ka sins.
6. Sīe aža pierast ma mǟdlõb sinnõn virgtõ sīe Jumal alastõm and, mis sins um, leb min kädud pǟlõ panmiz.
7. Sīepierast ku Jumal äb ūo andõn mäddõn ārgit, aga joud ja ārmastõks ja muoistliz mīel vaim.
8. Siz ni ala uig iļ mäd Izand tapartõks, äb ka iļ min, kis täm pierast um vizzõ sidtõt; aga kāndat īņi iļ evangelium, Jumal joud pierrõ,
9. Kis mēḑi um pästõn ja kutsõn leb piva kutsimiz, äb neme mäd tīed pierrõ, aga entš īškiz nõv ja alastõm pierrõ, mis mäddõn um andtõt Kristusõs iganižist aigšti
10. Ja ni um sieldõks sānd leb mäd Pästajiz Kristus Jēzus pāistamiz, kis kūolõmõn um võimiz võttõn ja jelamiz ja äbkaddimiz sieldõmõ tūond leb evangelium,
 Rom. 16, 26; 1 Kor. 15, 55. 57;
11. Kīen jutlijizõks ja apostõlõks ja opatijizõks ma ūob pandõt.
12. Sīe aža pierast kāndatõb ka ma sieda, aga ma äb uig; sīepierast ku ma tīedab, kīen pǟl ma ūob uskõn, ja ma ūob julgi sīe päl, ku ta um veggi voidõ min pierast nõvvõ pandõtõ viļļõ tuļļiz pǟva pǟl.
13. Pida nägţõksõks kuostantijid sõnad, mis sa leb min ūod kūlõn usks ja ārmastõksõs Jēzusõs Kristusõs.
 1 Tim. 6, 3;
14. Sīe jõva varandõks vōida leb Piva Vaim, kis mēši jelab.
15. Sieda sa tīedad, ku Āziamāl āt amad ēntšta minst jara kīerõnd; nänt vail āt Figelus ja Hermogenes.
16. Izand āndag alastõmt Oneziforus kuodan, sīepierast ku ta um saggõld mīnda virtõn ja äb ūo uigõn iļ min skēḑõd,
17. Aga tund Rōmõ, ta um mīnda väggõ voţšõn ja lieudõn.
18. Izand āndag tämmõn lieudõ alastõmt Izand jūs sīen pǟvan. — Ja kuijen ta Efezusõs um minnõn abbõks vond, sieda sa tīedad väggõ jõvist.
2. Pǟkabal.
 Opatijizõn um entš amats volmõst väggõ ustatõbõn; iļ lȭigaopatõks ja tijalist rõkud.
1. Sa ni, min pūoga, sā joudzizõks alastõms, mis um Kristusõs Jēzusõs;
2. Ja mis sa min kädst ūod kūlõn leb pǟgiņd taparnikad, sieda ānda iļļõ usklist rovstõn, kis āt tārpalist ka mūḑi opatõ.
3. Kāndat īņi, kui jõva Kristus Jēzus suodamīez.
4. Mitikš suodamīez äb jela muitist iga tīedkõks, laz volgõ sīen mīelpierri, kis tǟnda suoda pierast um lieppõn.
5. Aga až ka mingi võikslõb, ta äb sā krūonõ, až ta äb võiksl õigist.
6. Mā tīelizõn, kis vaijõ nǟb, um ežmizõn sāmõst vīļakazzõst.
7. Pan tǟdõl, mis ma rõkandõb;
Izand āndag sinnõn sīepierast amas mūoštõkst.
8. Pida mīels Jēzusõ Kristusõ, kis kūolinist um virgtõt ja um Dāvid sugkazamst min evangelium pierrõ,
9. Kīen pierast ma kāndatõb siḑmõd sāņi, kui tigtēji; aga Jumal sõna äb ūo vizzõ sidtõt.
 Ef. 3, 1—13;
10. Leb sīe ma kāndatõb ammõ nänt pierast, kis āt ulzõ kuoŗdõt, laz ka ne sāgõd pästamist, mis um Kristusõs Jēzusõs, ja iganist sieldõmt.
11. Ustatõb um sõna; sīepierast až mēg īņi kūolõm, mēg ka īņi jelam.
12. Až mēg kāndatõm, mēg ka īņi vāļikšõm; až mēg jara kīeldõm, ta kīeldõb ka mēḑi jara.
13. Až mēg ūom äbustatõbõd, ta īeb ustatõbõks, sīepierast ku ta äb või īžēntšta jara kīeldõ.
14. Sieda pida mīels tapartõs Jumal jeds, algõ ne sõnšlõgõd sõnad pierast, se äb kõlb mittõ sugid; ta um kūlijid sieggõmizõks.
 1 Tim. 6, 4;
15. Aja ēntšta sīe tagan, kȭlbatõbõn pīlõ Jumal jeds, kui tīelizõn, kīen äb ūo uigõmõst, kis tuod sõnnõ õigist jagub.
 1 Tim. 4, 6;
16. Aga äbvaimlist, tijalist rõkudõn pīl iļļõ, sīepierast ku ne väggõ tiebõd sūrõks äbusk,
17. Ja nänt sõna lǟb laigald, purrõs neme sīeji; nänt vail āt Himeneus ja Filetus,
18. Kis tuod jūst āt umbõ lǟnd rõkandõs, ku ilznūzimi voļļi juba vond, ja sieggõbõd muntõn uskõ.
19. Aga veggi Jumal alli pīlõb; tämmõn um se vizantõks: »Izand tūndõb nēḑi, kis tämmõn āt», ja »jegaikš, kis Izand nimmõ nutab, laz astag kilgõ äbõigõmst.»
20. Aga sūrs kuodas äb ūot īd kuldist ja õbdist rīstõd, aga ka pūst ja sävst, ja īd āt ouv pierast, tuoist äbouv pierast.
21. Až ni mingi nēšti um ēntšta pūdistõn, siz ta um rīst ouv pierast, pivatõt, Izandõn tārpali, vaļmõstõt jegaīd jõva tīe pierast.
22. Aga urg nūor-iga imušti ja aja ēntšta õigõm, usk, ārmastõks, arm tagan kubs näntkõks, kis pūdizõst sidamst Izand tagan nutabõd.
23. Aga tijalist ja äbmuoistlist kizzimist jeta kilgõ, tieudõs, ku ne nustabõd kīvõ.
24. Aga Izand pālkalizõn äb sǟd kīvõ vieddõ, aga um jegaīd vastõ lipsnan volmõst, seļļizõn, kis mūoštab opatõ ja tiggõ kāndatõ,
25. Kis tazamīelkõks juodõb nēḑi, kis āt vastukstnikad, kas Jumal ikškõrd äb āndaks näntõn entš mīeldõ parantõ tuod tundimiz pierast,
26. Ja ne äb sākst sieldiz mīel jūr sīest kure kieudst, missõst ne āt vizzõ võttõt täm tāmiz pierrõ.
3. Pǟkabal.
 Iļ periz āiga umbõ vījid; iļ Jumal lātkub vājastijid; iļ Jumal sõna.
1. Aga sieda tīeda, ku perižis pǟvis tulbõd irmzist āigad;
2. Sīepierast ku lībõd rovz, kis īžentšõst pǟgiņ pidabõd, rā tājid, ukazõd, sūrpǟd, suoimijid, äbkūldzist vanbist vastõ, äbtienlist, äbvaimlist,
3. Ilm ārmastõkst, äblieplist, lāitajid, rumalist, ūlõd, kis äb ārmastõt jõvvõ,
4. Jara āndajid, pakandist, sūrlist, kis imuḑi emiņ ārmastõbõd äb ku Jumalt,
5. Kīendõn um jumalkartli nägu, aga täm joudõ ne kīeldõbõd jara.
Seļļižist asta kilgõ.
 Mat. 7, 15. 21;
6. Sīepierast ku nēšti āt ne, kis kuodiž puggõbõd ja naistpūoļiži akkõbõd, kis patud al kāndabõd, uktõt setmiņsugližist imušti;
 Mat. 23, 14;
7. Kis ītõluggõ oppõbõd ja äbkunagid äb võit tuod tundimiz jūr tūlda.
8. Aga kui Jannes ja Jambres pīlist Mōzusõn vastõ, nei ka ne pīlõbõd tuoddõn vastõ, rovz, kīend mēļ um jararikabõn, äbkȭlbatõbõd usk pūolst.
9. Aga ne äb sāt jennõ jeddõpēḑin, sīepierast ku nänt ullõm tulab amadõn nǟdõbõks, kui se ka näntkõks sugiz.
10. Aga sa ūod ēntšta tagan ajjõn min opatõksõn, juodimizõn, nõvvõn, uskõn, louglitõn, ārmastõksõn, kāndatõmõn,
11. Vājastimistõn, kāndatimistõn, mis minnõn voļt Antiokias, Ikonias, Listras.
Seļļiži vājastimiži ma ūob kāndatõn, ja amšti um Izand mīnda ulzõ tõmbõn.
 Apt. 13, 50; 14, 5. 19;
12. Ja amad, kis tābõd jellõ jumalkartlistiz Kristusõs Jēzusõs, sābõd vājastõt.
 Mat. 16, 24;
13. Aga äbjõvad rovz ja pietajd lǟbõd ītõluggõ sūrimõks, ne vībõd umbõ ja sābõd umbõ vīdõt.
14. Aga sina īe sīezõ, mis sa ūod oppõn ja mis sin pǟl um usktõt, tieudõs, kīen kädst sa ūod oppõn;
15. Ja ku sa lapsõld volds tīedad pivḑi kēridi, mis sīnda võibõd tiedõ kovalõks pästamiz pierast leb usk Kristus Jēzus pǟl.
16. Ama Jumalõst andtõt kēra um ka jõva oppimiz pierast, suņdimiz pierast, parantimiz pierast, kazatimiz pierast, õigõms,
17. Laz Jumal rišting volgõ täudli, jegaīd jõva tīe pierast vaļmõstõt.
4. Pǟkabal.
 Iļ pīldzit amats;
Paulus võikslimi ja krūon; tieutõd ja tierrõd.
1. Ma tapartõb Jumal ja Kristus Jēzus jeds, kis um se tulbi kuodštõmõs jelziži ja kūolinḑi ja täm tulmist ja täm valdõ:
2. Jutl sõnnõ, višiņt āigal, äbāigal, suņd, ädast, ānda nõvvõ amas pitkamīels ja opatõksõs.
3. Sīepierast ku līb āiga, ku ne sieda kuostantijist opatõkst äb kāndatõt, aga īž entš imud pierrõ opatijiḑi entš pǟl võtabõd, kui nänt kūorad sõvlõbõd,
4. Ja kīerõbõd kūorad jara tuodst ja kīerõbõd ēntšta tijalist nīžõd jūr.
5. Aga sa vol virgs amas, kāndat äbjõvvõ, tie evangelium tieutijiz tīedõ, täut entš palkimiz täudlistiz.
6. Sīepierast ku ma juba sāb oppõrtõt ja um ležgõl tund min vāldiņ pästamiz āiga.
7. Ma ūob võikslõn jõvvõ võikslimist, ūob jūokšimiz loptõn, ūob uskõ piddõn.
 1 Kor. 9, 25; 1 Tim. 6, 12;
8. Siz ni um min pierast pandõt õigõm krūon, mis minnõn Izand, se õigi kuodkāndaji, āndab sīen pǟvan, aga äb minnõn īd, aga ka amadõn, kis täm tulmist ārmastõbõd.
 p. 2, 5; 1 Ptr. 5, 4;
Jak. 1, 12;
9. Ruoik pakand min jūr tūlda.
10. Sīepierast ku Dēmas um minst laggõn, ārmastõs māilmõ ja um lǟnd Tessalonikõ, Krēskes Galatiamālõ, Tītus Dalmatiamālõ.
11. Lūkas ikšiggiņ um min jūs.
Võta Markusõ ja tūo tǟnda entšõn īņi, sīepierast ku ta um minnõn tārpali palkimiz jūs.
 Apt. 15, 37;
12. Aga Tikikusõ ma kāimiz Efezusõ.
 Apt. 20, 4;
Ef. 6, 21;
13. Iļizam, mis ma jetiz Trōasõ Karpus jūr, tūo tulds īņi ja rāntõd, ama emiņ ne kēratõb nāgõd.
14. Rōdasepa Aleksandrus um tiend minnõn pǟgiņ äbjõvvõ;
Izand maksab tämmõn täm tīed pierrõ.
 1 Tim. 1, 20; 2 Zam. 3, 39;
15. Vōida ka sa ēntšta tämst, sīepierast ku ta um väggõ vastõ pīlõn mäd sõnadõn.
16. Ku ma ežmist kõrd iļ entš vastantiz, iz ūo mitītõ min jūs, aga amad āt minst laggõnd; se algõ sāgõ näntõn jūrõ lugdõt.
17. Aga Izand voļ min jūs ja āndiz minnõn joudõ, laz jutlimi leb min sõna sāgõ täudlistiz tieutõbõks ja amad pagand tǟnda kūlõgõd; ja ma ūob ulzõ kīsktõt louv kurkst.
18. Izand tȭmbõb mīnda ulzõ amast äbjõvast tīest ja pästab mīnda entš touvõ vald pierast; tämmõn volgõ ouv iganõst iganõ!
Amen.
19. Tēriņt Priskõ ja Akillõ ja Oneziforus kuoddõ.
 Apt. 18, 2;
20. Erastus um īend Korintõ, aga Trofimusõ ma jetiz rujjõ Miletõ.
21. Ruoik tūlda jedmõl tallõ.
Sīnda tēriņtõbõd Eubulus ja Pūdens ja Līnus ja Klaudia ja amad veļid.
22. Izand volgõ sin vaimkõks!
Alastõm volgõ tädkõks!
PAULUS KĒRA TĪTUSÕN.
1. Pǟkabal.
 Iļ opatijiz amat.
1. Paulus, Jumal pālkali ja Jēzus Kristus apostõl, Jumalõst ulzõ kuoŗdõt usk ja tuod tundimiz pierrõ jumalkartõks pierast,
2. Iganiz jelamiz lūotõksõs, mis äbpietaji Jumal um tõitõn iganižist aigšti,
3. Aga entš aigal um tiend tieutõbõks entš sõna lebjutlimiz, mis min käddõ um usktõt mäd Pästajiz, Jumal käsk pierrõ:
4. Tītusõn, min õigiz pūogan, mäd muolmõd usk pierrõ.
Alastõm ja arm Jumalõst Izast ja Kristusõst Jēzusõst, mäd Pästajizõst.
5. Sīepierast ma jetiz sīnda Krēta pǟl, laz sa täudlist loptag, mis vel pūtiz, ja laz sa nustag pids jālgabiḑi vaņimiḑi, kui ma sinnõn ūob käskõn;
6. Až mingizõn um jõva ouv, kis um īd naiz mīez, kīen āt usklist lapst, iļ kīend äb sā kaibdõt, ku ne volkst lōrkad või äbkūldzist.
7. Sīepierast ku lātkub kaitsijizõn, kui Jumal kuodapidajizõn, um volmõst äb laitõtõn, äb sūrpǟn, äb kõzizõn, äb jūojizõn, äb taplijizõn, äb pietukst tīed tējizõn;
8. Aga kis um vȭrõd vastõ võtaji, kis jõvvõ ārmastõb, kis um koval, õigi, piva, pūdi,
9. Kis ēntšta pidab ustatõb sõna opatõks pierrõ, laz volgõ joudzi nei nõvvõ andõ kuostantijis opatõksõs, kui ka suņdõ vastõ rõkandijiḑi.
10. Sīepierast ku um pǟgiņ näbēdnikidi, tūltouviži ja sieggijiḑi, ama emiņ nēšti, kis āt immõriedtõt.
11. Näntõn um sūd vizzõ pistamõst, kis tīerad kuodad jara kīerõbõd opatõs, mis äb ūo vajag, roppiz peļmiz pierast.
12. Ikš nēšti, nänt entš profet um kītõn: »Krētlist āt īdstīd pietajd, kõzzist ja lāiska-mag lūomõd.»
13. Se tapartõks um tuodli; sīe aža pierast suņd nēḑi vizastiz, laz ne sāgõd tierabõdõks usks,
14. Algõ pangõd tǟdõl jūdõd tijaliži nīžidi ja seļļist rovz pandõkši, kis ēntšta āt jara kīerõnd tuodst.
15. Pūdistõn um ama pūdi, aga äbpūdistõn ja äbusklistõn äb ūo mittõ midagid pūdi, ja äbpūdi um ka nänt mēļ ja sidam tundimi.
Mat. 15, 11;
16. Ne tapartõbõd, ku tundijid Jumalt, aga kīeldõbõd jara leb tīed, volds irmzist ja äbkūldzist ja äbsǟdzist jegaīd jõva tīe pierast.
2. Pǟkabal.
 Opatõkst, kui jegaīdõn um jelamõst Jumal sūr alastõm pierast.
1. Aga sa rõkand, kui um vajag kuostantijiz opatõks pierast.
2. Vanad miedpūoļistõn um volmist sieldiz mīel jūs, ouvzistõn, muoistlistõn, tierrõdõn usks, ārmastõksõs, kāndatõms.
3. Vanad naistpūoļistõn um neiīž ēntšta pidamõst, kui pivadõn sǟdõb, äb kui lāitajidõn, äb ka seļļistõn, kis pǟgiņ vīnõ jūobõd; kis āndabõd jõvvõ opatõkst,
4. Laz ne muoistlistiz opatõgõd nūori, mīestõ ārmastõ ja läpši ārmastõ,
5. Vōlda muoistlistõn, kažindõn, kuod tīetējidõn, jõvadõn, kūldzistõn entš mied vastõ, algõ Jumal sõna sāgõ laitõt.
6. Nūori miedpūoļiži opat neiīž, laz ne volgõd muoistlist.
7. Amši nägţ ēntšta kui nägţõks jõvši tīeši, opatõksõs sieldi, ouvzi,
8. Kuostantijiz, äblaitõb sõnaks, laz vastukstnika īeg uidõl ja algõ tämmõn volgõ mittõ midagid äbjõvvõ rõkandõ iļ mäd.
9. Pālkalist volgõd sõnakūldzist amas entš izandõdõn, mīelpierrist, kis äb rõkandõt vastõ,
10. Kis mittõ midagid äb pant kilgõ, aga ēntšta amas nägţõbõd, kui jõvist ustatõbõd, laz ne amas volgõd Pästajiz, mäd Jumal opatõks knaššõmõks.
11. Sīepierast ku Jumal alastõm um paistõn pästõs amḑi rovšti.
12. Ta kazatõb mēḑi, laz mēg, äbkartliz volmiz Jumal vastõ ja māīlmalist imud jara kīeldõnd, muoistlistiz ja õigistiz jumalkartõksõs jelagõm paldiņizõl āigal;
13. Vodlõs pivalist lūotõkst ja sūr Jumal ja mäd Pästajiz Kristus Jēzus ouv nägţimiz pǟl,
1 Kor. 1, 7;
14. Kis um ēntšta andõn mäd jedst, laz ta tieg vāldiņ mēḑi amast äbõigõmst ja pūdistõg īžentš pierast entš rovvõks, kis ēntšta ajaks jõvad tīed tagan.
Gal. 1, 4; 1 Tim. 2, 6;
15. Sieda rõkand ja opat ja suņd amas ints; mitikš algõ pūolgõg sīnda.
3. Pǟkabal.
 Iļ kūldzit ja lipsnit;
īļ Jumal sūr alastõm; iļ jõvad tied.
1. Mǟdl näntõn, laz ne vāļikštõkst ja võimist vastõ ēntšta ala āndagõd, volgõd kūldzist, vaļmõd jegaīd jõva tīe pierast,
2. Algõ ne mitītõ lāitagõd, algõ rīḑlõgõd, laz ne volgõd louglist, nägţõgõd tǟta tazamīeldõ jegaīd rišting vastõ.
3. Sīepierast ku ka mēg ikškõrd voļm äbmuoistlist, äbkūldzist, umbõ lējid palkõs imudõn ja mitmõsuglistõn lejalist mīeldõn, jellõs tigs ja kads, sāds gintõt mēg gintizmõ īdtūoista.
1 Kor. 6, 11;
4. Aga ku Jumal, mäd pästajiz, lipsnit ja ārmastõks rovz vastõ pāistiz,
5. Siz ta um mēḑi pästõn, äb tīed pierrõ, mis mēg neme õigõms volksmõ tiend, aga entš alastõm pierrõ, leb ūdpǟl sindimiz piezzimiz ja leb Piva Vaim ūdõks tiemiz,
Ef. 2, 8. 9;
Jāņ 3, 5;
6. Mis ta rikastiz um mäd pǟl vallõn leb Jēzus Kristus, mäd Pästajiz,
7. Laz mēg, õigistõt leb täm alastõm, sāgõd iganiz jelamiz pierrijidõks leb lūotõks.
8. Se sõna um tuodli, ja ma tāb, ku sa sieda višistiz opatõd, laz ne, kis Jumal pǟl uskõbõd, ītõluggõ volgõd nõvs jõvad tīed pǟl.
Se um knašistiz ja tārpali rovz pierast.
9. Aga vastõ tijalist kizzimist ja sugkazamd nimkērad ja rīḑlimiz ja sõnšlimiz iļ pandõkst opatõks, vōida ēntšta kilgõ; sīepierast ku ne āt äbtārpalist ja tijalist.
10. Lȭigauskliz rišting jeta, ku sa tämmõn īd ja tuoiz kõrd ūod nõvvõ andõn,
2 Jāņ 10;
11. Tieudõs, ku seļļi um dagaržpēḑi ja tieb pattõ īž ēntšta ukkõ muoistõs.
12. Ku ma Artemasõ või Tikikusõ sin jūr kāimõb, siz ruoik tūlda min jūr Nikopolisõ, sīepierast ku ma pidab nõvs sīn īedõ iļ tāla.
13. Kēratundijist Zēnasõ ja Apollusõ kaim jara ūoļtõksõks, algõ näntõn pūtõg mittõ midagid.
14. Aga laz oppõgõd ka ne, kis āt mäd pūolst, jelam jõvad tīedkõks, laz volgõd kȭlbatõbõd, kus nēḑi um vajag, algõ ne volgõd ilm vīļakazzõ.
p. 2, 14;
Ef. 4, 28;
15. Amad, kis min jūs āt, tēriņtõbõd sīnda.
Tēriņt nēḑi, kis mēḑi ārmastõbõd usks.
Alastõm volgõ täd amadõks.
PAULUS KĒRA FILEMONÕN.
 Pālandõks jara urgõn pālkaliz jedst, kis um usklizõks sānd.
1. Paulus, sidtõt Kristusõs Jēzusõs, ja veļ Timoteus armõn veļļõn ja mäd īņitīelizõn Filemonõn
2. Ja sõzarõn Appian ja Arkipusõn, mäd īņivõikslijizõn, ja lātkubbõn sin kuodas.
3. Alastõm volgõ täddõn ja arm Jumalõst, mäd Izast, ja Izandõst Jēzusõst Kristusõst.
4. Ma tienub ītõluggõ entš Jumalt sīnda mǟdlõs entš pālandõkšis,
5. Kūlõs iļ sin ārmastõks ja iļ usk, mis sinnõn um Izand Jēzus ja amad pivad vastõ,
6. Ku sin usk, mis mäddõn um īdskubs, sāb joudzizõks ama õva tundimizõs, mis mäddõn um Kristusõs.
7. Sīepierast um minnõn sūr rīem ja lūotantõks leb sin ārmastõks, ku leb sin, veļ, āt pivadõn sidamd virtõt.
8. Leb sīe, ku minnõn um kil sūr julgit Kristusõs sinnõn käskõ, mis sǟdõb,
9. Sīegid ma paramstiz pālab ārmastõksõs, seļļi mingi ma ūob, vana Paulus ja paldiņ ka Kristus Jēzus sidtõt,
10. Ma pālab iļ entš pūoga Onezimus, kīentõ ma siḑmis ūob sindtõn,
 Kol. 4, 9; 1 Kor. 4, 15;
11. Iļ sīe, kis sinnõn jedmõl iz ūo tārpali, aga ni um nei sinnõn kui ka minnõn tārpali*,
* Grīekõ kīel onesimos tāntõb tārpali.
12. Kīentõ ma kāimõb sinnõn tāgiž, tǟnda, se um min sidamt.
13. Tǟnda ma tāž entš jūs piddõ, laz ta sin azmõl minnõn palkõg evangelium siḑmis.
14. Aga ilm sin tīedamist ma iz tā mittõ midagid tiedõ, algõ sin jõvam volgõ neme pīkstõt, aga jõvast mīelst.
15. Võib vōlda ku ta um sīepierast vond lītiz irg sin jūst jara, laz ta volgõ sin jūs iganõs,
16. Äb kil kui pālkali, aga emiņ kui pālkali, kui ārmaz veļ, ama emiņ minnõn, aga vel emiņ sinnõn, nei leja pierrõ, kui ka Izandõs.
17. Až sa ni mīnda pidad entš seļtšmiekõks, siz võta tǟnda vastõ neme mīnda.
18. Aga až ta um sinnõn tiend mingist äbõigõmt või um vȭlgas, sīe arrõ minnõn jūr.
19. Ma Paulus kēratõb īžentš kädkõks: Ma maksab; algõ sinnõn kītõg, ku ka sa ūod minnõn īžēntšta vȭlgas.
20. Nä, veļ, laz minnõn volgõ sinst kazzõ Izandõs, virt min sidamt Kristusõs.
21. Lūotõs, ku sa līd kūldzi, ma kēratõb sinnõn, tieudõs, ku sa tied emiņ, äb ku ma kītõb.
22. Aga ilm sieda, tie min pierast ka vaļmõks azum pāika, sīepierast ku ma lūotõb, ku leb täd pālandõkst ma sāb täddõn tāgiž andtõt.
23. Sīnda tēriņtõb Epafras, kis minkõks kubs um vizas Kristusõs Jēzusõs,
24. Markus, Aristarkus, Dēmas ja Lūkas, min īņitīelist.
25. Izand Jēzus Kristus alastõm volgõ täd vaimkõks.
KĒRA EBREJDÕN.
1. Pǟkabal.
 Kristus um Jumal Pūoga ja iļim kui engõld.
1. Vanast um Jumal setmiņ kõrd ja setmiņ vīţi leb profetõd rõkandõn izad pǟl.
2. Perizõks ta um nēši päuvši mäd pǟl rõkandõn leb Pūoga, kīentõ ta um pand pierrijizõks iļ ama, leb kīen ta ka um tiend māīlma;
 Lr. 2, 8;
Jāņ 1, 3;
3. Kis um täm ouvõm pāistami ja täm volmiz bīlda, kandõs amad ažad leb entš vegiz sõna, ta, tiend patud pūdistimiz, istiz kuorditõs ama iļiz jõvvõl käddõl.
 2 Kor. 4, 4;
Kol. 1, 15; p. 9, 14. 26;
4. Ta um iļ set iļimõks sānd kui engõld, iļ mits ta um pierrõn ildzimiz nim iļ nänt.
5. Sīepierast ku kuna ta volks rõkandõn engõl pǟl: »Sa ūod min Pūoga, tämpõ ma ūob sīnda sindtõn», ja tegiž: »Ma līb tämmõn Izaks ja ta līb minnõn Pūogaks»?
6. Ja tegiž, ku ta tūob ežmizsindõn māilmõ, ta rõkandõb: »Ja amad Jumal engõldõn um tǟnda pallõs pālamõst.»
 Rom. 8, 29;
7. Ja iļ engõld ta kil rõkandõb: »Kis entš engõld tieb tūldkõks ja entš immartijid palajiz tulkõks»;
8. Aga iļ Pūoga: »Sin ouvraj, Jumal, pīlõb iganõst iganõ, ja tuod sova um täm vāļikštõks sova.
9. Sa ūod ārmastõn õigõmt ja gintõn äbõigõmt, leb sīe um Jumal sīnda zalbõn, Jumal um sin rīem eļ, emiņ kui sin seltšmiedõn.»
10. Ja: »Sa, Izand, ūod īrgandõksõs mā aliži pand, ja touvõd āt sin kädud tīed.
11. Ne lǟbõd ukkõ, aga sa īed, ja ne amad kullõbõd kui ēḑmõz.
12. Ja sa vǟndad, kui ārõn, nänt kubbõ, ne sābõd muitizõks tiedõt kui ēḑmõz; aga sa ūod se īž, ja sin āigastõd äb loppõt.»
13. Aga mingiz pǟl engiļist ta kunagid um rõkandõn: »Ista min jõvvõl käddõl, kuņtš ma panab sin vastukstnikad sin jālgad alizõks»?
14. Kas ne amad äb ūot immartijid vaimõd, ulzõ kaimdõt palkõm nänt pierast, kis lībõd pivalist pierrijid.
 Dan. 7, 10;
2. Pǟkabal.
 Kristus opatõkst äb ūo puolgõmõst;
Kristus um kēņig ja iļļi prīestõr.
1. Leb sīe um mäddõn vel emiņ tǟdõl panmõst kūldõtõ, algõ mēg sāgõm kuigid jara tõmbdõt.
2. Sīepierast až leb engõld rõkandtõt sõna um viššõks sānd ja jegaikš iļastami ja äbkūldzit um sānd õigiz pālka,
 Apt. 7, 53;
3. Kui mēg päzzõm, ku äb panm tǟdõl seļļist pivalitõ?
Mis juba īrgandõksõs rõkil võttõt Izandõst, um mäd pierast vizantõt leb nänt, kis āt kūlõnd,
4. Iļ mis Jumal um tapartõn leb imtǟdõd ja imtīed ja setmiņsuglist veggist tīed ja Piva Vaim jaggimiz, entš tāmiz pierrõ.
5. Sīepierast ku ta äb ūo tulbiz māīlma engõld ala andõn, iļ mis mēg rõkandõm.
6. Aga ikš um kuskis tapartõn rõkandõs: »Mis um rišting, ku sa tǟnda mǟdlõd? või rišting pūoga, ku sa tǟnda tǟdõl panad?
7. Sa ūod lītiz irg tǟnda tiend vǟkimõks kui engõld, sa ūod tǟnda krūonõn ouvs ja kītõksõs ja pand tǟnda izandõks iļ sin kädud tīed.
8. Amad ažad sa ūod pand täm jālgad ala.» Sīepierast ku amad ažad täm ala pands, ta äb ūo mittõ midagid jettõn, mis äb volks täm ala pandõt.
Aga paldiņ mēg vel äb nǟm, ku amad ažad āt täm ala pandõt.
9. Aga tǟnda, kis lītiz irg um vond vǟkim kui engõld, Jēzusõ, mēg nǟm leb kūolõm kāndatimiz krūondõtõ ouvõks ja kītõksõks, kui ta leb Jumal alastõm amad jedst kūolõmt māitsiz.
10. Sīepierast ku leb kīen amad ažad āt ja kīen pierast amad ažad āt, kis pǟgiņ läpši ouvõmõ vīb, sīen voļ nänt pästamiz juodijiz leb kāndatimist täudlizõks tiemõst.
11. Sīepierast ku nei se, kis pivalizõks tieb, kui ka, kis sāb pivalizõks tiedõt, āt amad īdst; sīe aža pierast ta äb uig nēḑi nuttõ veļidõks,
 Mark. 3, 34. 35;
Mat. 25, 40;
12. Rõkandõs: »Ma tieb tieutõbõks sin nim entš veļidõn, lātkub sidamõl ma lōlab sinnõn kītõkst.»
13. Ja tegiž: »Ma tāb lūotõ täm pǟl»; ja tegiž: »Vaņtl, ma ja lapst, kīenḑi Jumal um minnõn andõn.»
14. Ku ni lapstõn um jag vier ja leja jūs, nänt jūs um īņi ka tämmõn, laz leb kūolõm võtag joud sīen, kīen voļ joud iļ kūolõm, se um kuren;
 17; 2 Tim. 1, 10;
15. Ja vāldiņ pästag nēḑi, kis, kartõs kūolõmt, ama jelamiz āiga voļt andtõt palkimiz ala.
16. Sīepierast ku ta äb võta entšõks engiļi, aga ta võtab entšõks Abraam sīemt.
17. Sīepierast voļ tämmõn amas sāmõst ītizõks veļidõks, laz ta sāg alastlizõks ja ustatõbõks iļiz prīestõrõks Jumal jeds, rov patud jara lieppimiz pierast.
18. Sīepierast, missõs ta īž, kertõt, um kāndatõn, ta sȭitab äbţõ näntõn, kis sābõd kertõt.
3. Pǟkabal.
 Kristus um sūrim kui Mōzus; sidamd äb ūo vizaks tiemõst, aga um tāgiž kīerõmõst ja uskõmõst.
1. Sīepierast, pivad veļid, kīendõn um jag touviliz kutsimiz jūs, pangid tǟdõl apostõlt ja iļist prīestõrt Jēzusõ, iļ kīen mēg tapartõm.
2. Ta um ustatõb sīe vastõ, kis tǟnda um pand, kui ka Mōzus amas täm kuodas.
3. Sīepierast ku ta um sūrimt ouvõ vertli kui Mōzus, nei kui sīen, kis kuoddõ um tiend, um sūrim ouv, äb ku kuodan.
4. Sīepierast ku jegaikš kuoda sāb mingizõst tiedõt, aga kis ammõ um tiend, um Jumal.
5. Ja Mōzus um kil ustatõb vond amas täm kuodas, kui pālkali tapartõksõks sīen, mis voļ rõkandtõb,
6. Aga Kristus kui Pūoga iļ täm kuoda; täm kuoda ūom mēg, až mēg julgitõ ja lūotõks sūrslimist višistiz pidam perist sāņi.
7. Sīepierast kui rõkandõb Piva Vaim: »Tämpõ, až tēg kūlõt täm īeldõ,
8. Algid tiegid vizaks entš sidamd, kui kõzastimizõs kērtamiz pǟvan kōgars,
9. Kus täd izad āt mīnda kertõnd lebbõ kāļõs ja āt nǟnd min tīeḑi nēļakimdõ āigastõ;
10. Leb sīe ma voļ kõzzi sīe sugkazam pǟl ja rõkandiz: Nänt sidamd lǟbõd ītõluggõ umbõ, ja min riekidi ne äb ūot tundõnd,
11. Neiku ma vānastiz entš kõzas: Näntõn äb lī min novvõmizõ sāmõst.»
12. Vaņtligid sīe tagan, veļid, algõ jelgid mitīdõn tēšti volg äbjõva, äbuskli sidam, mis jara kipub jelzist Jumalõst;
13. Aga āndagid nõvvõ īdtuoizõn jega pǟva, kuņtš sāb kītõt: Tämpõ; algõ mitikš tēšti sāgõ vizaks leb pat pietuks.
14. Sīepierast ku mēg ūom jag sānd Kristus jūs, až set irgdõt volmiz pidam vizas lopandõkst sāņi.
15. Ku sāb kītõt: »Tämpõ, ku tēg kūlõt täm īeldõ, algid tiegid vizaks entš sidamd, kui kõzastimizõs»;
16. Kis siz, kis kil voļt kūlõnd täm īeldõ, āt kõzastõnd?
Kas äb amad, kis leb Mōzus āt ulzõ lǟnd Egiptmāld?
17. Aga kīend pǟl voļ ta nukkõr nēļakimdõ āigastõ?
Kas äb nänt pǟl, kis āt pattõ tiend, kīend kejad sadist kōgars?
18. Aga kīendõn um ta vānastõn, ku ne äb sāt täm novvõmizõ, až äb äbusklistõn?
19. Ja mēg nǟm, ku ne ist võit sizzõl lǟdõ äbusk pierast.
4. Pǟkabal.
 Kui leb kūldzit sāb Kristus novvõmizõ.
1. Mēg ni kārtam, algõ jelgid sizzõl lēmi täm novvõmizõ sāgõ vībtõt, algõ tēšti mingi sāgõ lieudtõt, kis volks tagan īend.
2. Sīepierast ku evangelium um tieutõt ka mäddõn, neiīž kui näntõn, aga näntõn iz tul kūldõt sõna kazzõks, ku iz ūo siegamõl lǟnd näntkõks, kis kūlist leb usk.
3. Sīepierast mēg, kis ūom uskõnd, lǟm novvõmizõ, kui ta um rõkandõn: »Neiku ma vānastiz entš kõzas: näntõn äb lī min novvõmizõ sāmõst»; ku ka täm tīed voļt tiedõt māīlma īrgandõksõst.
4. Sīepierast ku ta kuskis um iļ seismõndõmõz pǟva nei rõkandõn: »Ja seismõndõmõl pǟvan noviz Jumal amšti entš tīešti»;
5. Ja täsa tegiž: »Näntõn äb lī min novvõmizõ sāmõst.»
6. Ku ni īeb, ku mūndadõn līb sizzõl lēmi tämmõ ja ku ne, kīendõn ežmõks evangelium um tieutõt, äb ūot sizzõl lǟnd, äbusk pierast;
7. Ta panab tegiž īd pǟva, sīe »tämpõ», nei pitka āiga pierrõ, rõkandõs leb Dāvid, kui um kītõt: »Tämpõ, až tēg kūlõt täm īeldõ, algid tiegid vizaks entš sidamd.»
8. Sīepierast ku až Jozua nänt volks novvõmiz jūr vīnd, ta äb volks rõkandõn pierast iļ īd mū pǟva.
 5. Moz. 31, 7;
9. Nei siz īeb vel ikš novvõmiz āiga Jumal rovvõn.
10. Sīepierast ku kis um lǟnd täm novvõmizõ, se novub ka entš tīešti, neiīž kui Jumal entšist.
11. Siz ni ajam ēntšta amas ints sīe tagan, sizzõl lǟdõ sīezõ novvõmizõ, algõ mitikš sadag sīezõ entšõ äbusk nägţõksõ.
12. Sīepierast ku Jumal sõna um jelzi ja veggi ja vajmim kui jegaikš kādtierali mȭk ja lǟb lebbõ nei kōgaz, ku lāgstõb jengõ ja vaimõ, nõtkõmḑi kui ka tigmidi ja um kuodkāndaji iļ mõtkõd ja sidam mīel.
13. Ja mitikš lūodõt aža äb ūo äbnǟdõb täm jeds, aga amad ažad āt paļļõd ja nǟdõbõd täm sīlmadõn, iļ mis mäddõn um rõk.
14. Ku ni mäddõn um sūr iļļi prīestõr, kis touvõd um lebbõ lǟnd, Jēzus, Jumal Pūoga, siz pidam vizas tapartõks jūs.
15. Sīepierast ku mäddõn äb ūo iļļi prīestõr, kis äb võiks alastli vōlda mäd nõdritõd vastõ, aga kis amas um kertõt kui mēg, sīegid ilm pattõ.
16. Siz ni lǟm julgitõks alastõm ouvraj jūr, laz sāgõm alastõst ja līedagõm alastõmt abbõks entš āigal.
 1 Jāņ 3, 21;
5. Pǟkabal.
 Kristus um se õigi iļļi prīestõr, sūrim kui Aaron.
1. Sīepierast ku jegaikš iļļi prīestõr, kis rovz siegast um võttõt, sāb iļ rovz pandõt Jumal ažad pierast, laz ta tūog andidi ja oppõrḑi patud jedst,
2. Laz ta võig īņi tundõ näntõn, kis āt äbtīedajid ja umbõ lējid, sīepierast ku ta īž ka um amaimmõr nõdritõs.
3. Ja leb sīe um tämmõn, kui rov pierast, nei ka īžentš pierast oppõrtõmõst patud jedst.
4. Ja mitikš äb võta īž sīe ouv entšõn, aga kutstõt Jumalõst, neiīž kui ka Aaron.
5. Nei äb ūo ka Kristus īž ouvõstõn ēntšta, laz sāg iļiz prīestõrõks, aga kis täm pǟl um rõkandõn: »Sa ūod min Pūoga, tämpõ ma ūob sīnda sindtõn»;
6. Kui ka tuois kūožõs ta rõkandõb: »Sa ūod prīestõr iganõs Melkizedek kȭrda pierrõ.»
7. Ja ta um entš leja päuvši pālandõkši ja pālandõks oppõri, sūr räukimizõks ja kīņdlõdõks, tūond sīen, kis tǟnda võiž pästõ kūolõmst, ja um kūldõt jumalkartõks pierast.
8. Ja laz kil Pūoga volds, ta um kūldzitõ oppõn leb sīe, mis um kāndatõn,
9. Ja sānd täudlizõks, ta um amadõn, kis tǟnda kūlõbõd, iganiz pivalit puojõks īend,
10. Jumalõst nimtõt iļiz prīestõrõks Melkizedek kȭrda pierrõ.
11. Iļ sīe volks mäddõn pitka rõk, aga sieda um lǟlam sõnadõks seļtõ, ku tēg ūot lāiskadõks sānd kūlõm.
12. Sīepierast ku tēḑi, kīendõn iļ sīe āiga volks volmõst opatijidõn, um vajag tegiž opatõ, mis āt Jumal sõna ežmist tǟdõd, ja tēg ūot sānd seļļistõks, kīendõn um vajag semḑõ, äb vizzõ tuoitõ.
13. Sīepierast ku jegaikš, kīen semḑõ um vajag, um äbmuoistli õigõm sõnas, sīepierast ku ta um läpš.
14. Aga täudlistõn um vajag vizzõ tuoitõ, kis leb mūoštõks võimiz āt villõnd jaggõ jõvvõ äbjõvast.
 Fil. 1, 10;
6. Pǟkabal.
 Nõv āndami, ku Kristusõst äb ūo jara kippõmõst, aga um ēntšta täm pūol vizastiz vōidamõst.
1. Leb sīe, jettõs Kristus īrgandõks opatõks, lǟm iļļõ täudliz jūr, äb aliži pands tegiž mīel parantimiz pǟl äbjelzist tīešti ja Jumal usk pǟl,
2. Äb rištimiz opatõks, äb ka kädud pǟlõ panmiz, äb ilznūzimiz kūolinist ja iganiz suņd pǟl.
3. Ka sieda mēg tiem, ku Jumal āndab lubbõ.
4. Sīepierast ku se äb või vōlda, ku ne, kis ikškõrd āt sieldõmt sānd ja maitsõnd touviliži andidi ja jag sānd Piva Vaim jūs,
 p. 10, 26. 27;
5. Ja āt maitsõnd jõvvõ Jumal sõnnõ, tulbiz āiga jōdidi,
6. Ja sadabõd jara, laz tegiž ūdpǟl sāgõd vīdõt mīel parantimiz jūr, ku ne īžentšõn Jumal Pūoga rištõ rabbõbõd ja naggõrtõksõks panbõd.
7. Sīepierast ku mā, mis vīmõ jūob, mis saggõld täm pǟl tulab ja tārpalist ainõ kazatõb näntõn, leb kīend ta sāb jeltõt, ta sāb pivastimist Jumalõst.
8. Aga mis ērškidi ja dadžidi kazatõb, um äbkȭlbatõb, ja vandõks um ležgõl, kīen lopandõks um jara palamiz pierast.
9. Aga tēšti, armõd, mēg lūotõm paramt ja ku täddõn um pästami — až ka nei rõkandõm.
10. Sīepierast ku Jumal äb ūo äbõigi, ku ta võiks jara unnõ täd tīedõ ja ārmastõkst, mis tēg ūot nägţõnd täm nim pierast, ku tēg palkist pivadõn ja vel palkõt.
11. Aga mēg tām, laz jegaikš tēšti nägţõg seļļist ēntšta intõ lūotõks täutimizõks lopandõkst sāņi,
 p. 3, 14;
12. Algõ tēg sāgõd lāiskadõks, aga tiet näntõn tagan, kis leb usk ja kāndatõm pierrõbõd tõitikši.
13. Jumal, andõs Abraamõn tõitõks, sīepierast ku iz ūo mitītõ sūrimt, kīen jūs vānastõ, vānastiz īžentš jūs,
14. Rõkandõs: »Tuodlist ma sīnda pivastõs pivastõb ja emiņtõs emiņtõb sīnda.»
15. Ja nei volds kāndatli, Abraam sai tõitõks käddõ.
16. Sīepierast ku rovz kil vānastõbõd mingiz sūrim jūs, ja vānastõks tieb lopandõks jegaīd nänt sõnadvaitõn vizantimizõks.
17. Jumal, sīes tāds nägţõ tõitõks pierrijidõn vel emiņ entš äbmūtõbt nõvvõ, tuļ vandõksõks vailõ,
18. Laz leb kakš äbmūtõb ažžõ, iļ mis Jumal äb või piettõ, mēg, kis lūotõm jeds pīlijist lūotõkst käddõ sādõ, sāgõm väggõ rīemtõt.
19. Se lūotõks um mäddõn neme jeng ānkar, viš ja ka pidaji, mis lǟb eḑiz-ārõn sizalpūolizõ sizzõl,
20. Kussīn Jēzus, kui jedslēji, um sizzõl lǟnd iļ mäd, sāds Melkizedek kȭrda pierrõ iļiz prīestõrõks iganõ.
7. Pǟkabal.
 Prīestõr, Melkizedek kõrda pierast.
1. Sīepierast ku se Melkizedek, Zālem kēņig, voļ ama iļiz Jumal prīestõr, kis Abraamõn, ku ta tuļ tāgiž kēņigõd tapamizõst, lekš vastõ ja tǟnda pivastiz;
2. Kīen ka Abraam āndiz kimmõz jag amast; ežmõks ta kil sāb seļtõt: õigõm kēņig, aga pierast ka: Zālem kēņig, mis um: arm kēņig;
3. Ilm izzõ, ilm jemmõ, ilm sugkazam nimkerrõ, kīen äb ūo äb pǟvad īrgandõkst äb jelamiz lopandõkst, aga Jumal Pūogaks ītizõks ardõt, ta īeb prīestõrõks iganõ.
4. Aga vaņtligid, kui sūr ta um, ku pǟvaņim Abraam āndiz kimmõz jag rēvdõtst.
5. Ja näntõn, kis Lēvi puoigšti sābõd prīestõr amat, um kil pandõks võttõ rov kädst kimmõz jag pandõkst opatõks pierrõ, se um entš veļid kädst, ku ka ne āt ulzõ tund Abraam nimmist.
6. Aga ta, kīen sugkazam nimkēra iz ūo nēšti, võtiz kimmõz jag Abraam kädst ja pivastiz sieda, kīen voļ tõitõks.
7. Aga ilm mingist vastõ rõkandimist um, ku vǟkim sāb pivastõt paramõst.
8. Aga täs võtabõd kūolijid rovz kimmõnt, aga sǟl, iļ kīen sāb tapartõt, ku ta jelab.
9. Ja kui sāb kītõt, leb Abraam um ka Lēvi, kis kimmõnt võtab, kimmõnt andõn;
10. Sīepierast ku ta vel voļ iza nimmis, ku Melkizedek lekš sīen vastõ.
11. Až siz ni täudlit volks leb Lēvi sugkazam prīestõr amat, sīepierast ku sīe īņi rov um sānd pandõkst opatõks, mikš vel voļ vajag mū prīestõrõn nūzõ Melkizedek kȭrda pierrõ ja Aaron kȭrda pierrõ äb sādõ nimtõtõn.
12. Sīepierast ku až prīestõr amat sāb immõr vaidtõt, um ka pandõkst opatõksõn sāmõst immõr vaidtõtõn.
13. Sīepierast ku se, iļ kīen ta sāb kītõt, um mū sug pūolst, kīen vaild mitikš iz ūo āltar jūs palkõn.
14. Sīepierast ku um tieutõb, ku mäd Izand um nūzõn Jūdasõst, mingiz sugkazam pǟl Mōzus mittõ midagid äb ūo rõkandõn iļ prīestõr amat.
 1 Moz. 49, 10;
15. Ja vel emiņ um sieldõ, ku Melkizedek kȭrda pierrõ nūzõb ikš mū prīestõr,
16. Kis seļļizõks äb ūo sānd pandõkst opatõks lejaliz pandõks pierrõ, aga äbkaddijiz jelamiz joud pierrõ.
17. Sīepierast ku ta tapartõb: »Sa ūod prīestõr iganõs Melkizedek kȭrda pierrõ.»
18. Jedmiliz pandõks jara ētami um sīepierast suggõn, ku ta voļ nõddõr ja äbkȭlbatõb. —
19. Sīepierast ku pandõkst opatõks äb ūo mittõ midagid täudlizõks tiend — aga jūrõ pandõt param lūotõks, leb mis mēg sām ležgõl Jumalõn.
20. Ja pǟlõ sieda ta äb ūo ilm vānastõkst — ne kil āt sīepierast ilm vānastõkst prīestõrdõks sānd,
21. Aga se vānastõksõks leb sīe, kis täm pǟl rõkandõb: »Izand um vānastõn, ja se äb puod tämmõn sidams, sa ūod prīestõr iganõs —
22. Seļļiz ja pǟgiņ param testament vastantijizõks um sānd Jēzus.
23. Aga nēšti um kil pǟgiņ, kis āt sānd prīestõrdõks leb sīe, ku kūolõm kīeldiz īedõ.
24. Aga tämmõn um leb sīe, ku ta īeb iganõ, äbloppiji prīestõr amat.
25. Sīest ta võib ka täudlistiz pästõ nēḑi, kis leb täm tulbõd Jumal jūr, ītõluggõ jellõs, laz pālag nänt pierast.
26. Sīepierast voļ mäddõn ka vajag seļļi iļļi prīestõr, piva, äbsīli, pūdi, jara lagtõt patližist, kuordimõks sānd kui touvõd,
27. Kīen äb ūo vajag, kui iļļist prīestõrdõn, jega pǟva oppõrḑi tūodõ jedmõl īžentš patud pierast, siz nänt pierast, mis rovvõn āt; sīepierast ku sieda ta um tīend īžēntšta ikškõrd oppõrtõs.
28. Sīepierast ku pandõkst opatõks panab iļļist prīestõrdõks rovšti, kīendõn um nõdrit; aga vandõks sõna pierast pandõkst opatõkst Pūoga, kis um täudli iganõs.
8. Pǟkabal.
 Ūd testament iļiz prīestõr kūož ja amat um iļim kui vana testament iļiz prīestõrõn.
1. Aga iļ mis sāb rõkandtõt, um pǟaža, ku mäddõn um seļļi iļļi prīestõr, kis istab jõval käddõl ama iļiz ouvrajjõn touvis;
2. Immartiji pivadõn ja tuod kuodan, mis Izand um nustõn, äb rišting.
3. Sīepierast ku jegaikš iļļi priestõr sāb nustõt, laz tūog andidi ja ka oppõri, sīepierast voļ ka tämmõn midagid vajag, mis ta laz oppõrtõg.
4. Až ta ni volks mā pǟl, äb ta siz volks prīestõr, ku juba āt, kis tūobõd andidi pandõkst opatõks pierrõ,
5. Kis immartõbõd touviliz nägţõksõn ja vāŗõn, kui Mōzus tei, ku tämmõn voļ teltõ tiemõst, sīepierast ta rõkandiz: »Vaņtl, ku sa ama tied sīe nägţõks pierrõ, mis sinnõn mäg pǟl um nägţõt.»
6. Aga ni ta um iļ set parim amat sānd, mits parim testament vaimīez ta um, mis parim tõitõks pǟl um pandõt.
7. Sīepierast ku až ežmi volks vond äbpuolgdõb, siz tuoizõn äb volks sānd kūož votštõt.
8. Sīepierast ta puolgõs rõkandõb: »Vaņtl, pǟvad tulbõd, rõkandõb Izand, ja ma tieb ūd testament Izrael kuodaks ja Jūda kuodaks,
9. Äb seļļiz testament, mingiz ma nänt izadõks ūob tiend sīe pǟvan, ku ma nänt võtiz kädkuoŗŗõl, ulzõ vīm Egiptmāld, ku ne ist īet min testamentõ, ja ma iz pan nēḑi tǟdõl, rõkandõb Izand.
10. Sīepierast ku se testament, mis ma tieb Izrael kuodan pierast nēḑi päuvḑi, rõkandõb Izand, um se: ma āndab entš pandõkst opatikši nänt sidam tundimiz pierast ja ma kēratõb nēḑi nänt sidamiz ja ma līb näntõn Jumalõks, ja ne lībõd minnõn rovvõks.
11. Ja ne äb opatõt mitikš entš seltšmīestõ ja mitikš entš veļļõ rõkandõs: Tund Izandt! sīepierast ku amad nēšti piškizõst sūrdõ sāņi tundõbõd mīnda.
12. Ma līb sīepierast alastli nänt äbõigõmd vastõ ja äb mǟdl emiņ nänt patidi.»
13. Rõkandõs iļ ūd, ta um ežmiz tiend vanaks, aga mis vanaks ja jellõnõks um tiedõt, um kaddimiz ležgõl.
9. Pǟkabal.
 Vana ja ūd testament kuod; vana ja ūd testament ver.
1. Kil ka ni ežmiz jumalpalkimizõn voļt õigõmd ja māīlmali pivalit.
2. Sīepierast ku voļ tiedõt telt eḑḑi, ja sīe sizal voļ kīnḑõljālga ja lōda ja jeddõ pandõb lēbad, ja ta sāb nimtõt: piva.
3. Aga tuoiz vailizārõn tagan voļ telt, mis sāb nimtõt: ama piva;
4. Tämmõn voļ kuldi sovtõb āltar ja testament kiršt, ama lebbõl kūldaks immõr pandõt, kīens kuldiz krūz sizal voļ manna ja Aaron sova, mis voļ võzzõn, ja testament lōdad.
5. Aga iļ täm ouv kerubõd, kis āndist villõ testament kiršt kāndõn, iļ mis äb ūo paldiņ īškiz rõkandõmõst.
6. Aga ku ne nei voļt tiedõt, lekšt prīestõrd kil ītõluggõ telt eḑizõ kõrdõl panm jumalpalkimist;
7. Aga tuoizõ lekž ikškõrd iļ āigast iļļi prīestõr ikšiggiņ, äb ilm vīerda, mis ta oppõrtiz iļ entš ja rov patud.
8. Leb sīe āndiz Piva Vaim tieutõbõks, ku rek pivamd jūr äb ūo vel nǟdõbõks tund, kuņtš pīliz telt eḑḑi.
9. Se um sǟdlõm paldiņiz āiga pierast, ku pierast tūodõt andõd ja oppõrd äb võit sieda, kis palkõb, täudlizõks tiedõ sidam tundimiz pierrõ.
10. Aga ne āt set kubs sīemnāigadõks ja jūomnāigadõks ja setmiņsuglist piezzimistõks pandõt leja aigistimizõks parantimiz aigõ sāņi.
11. Aga Kristus, tulbist jõvamd iļļi prīestõr, um tund leb sūrimiz ja täudlimiz telt, mis äb ūo kädudõks tiedõt, se um, äb sīest lūodõksõst.
12. Äb ka leb bokad ja õvd vier, aga leb īžentš vier um ta ikškõrd pivvõ sizzõl lǟnd, lieudõs iganiz pästamiz.
13. Sīepierast až õvd ja ǟrgad ver ja vāškiz tūgõd, giltõt, pivatõbõd äbpūdiži leja pūdistimizõks,
14. Kuijen emiņ Kristus ver, kis leb iganiz Vaim um īžēntšta, äbsīlist, Jumalõn oppõrtõn, pūdistõb mäd sidam tundimist kūolinist tīešti palkõm jelziz Jumalõn.
 1 Ptr. 1, 18. 19; 1 Jāņ 1, 7;
15. Ja leb sīe ta um ūd testament vaimīez, laz, ku kūolõm voļ vond iļastamõd pästamiz pierast, mis voļt jedmiliz testament al, ne, kis āt kutstõt, sāgõd iganiz pierandõks,
16. Sīepierast ku, kus um testament, tämmõn um kūolõmt tūomõst sīen, kis testamentõ um tiend.
17. Sīepierast ku testament sāb joudõ kūolõnd jūs;
äb kunagid ta äb ūo joudzi seņtš, kuņtš um jelsõ se, kis testamentõ um tiend.
18. Leb sīe äb ūo ka se jedmili ilm vīerda tiedõt.
19. Sīepierast ku, ku leb Mōzus voļ pandõkst opatõks pierrõ rõkandtõt iļ amad pandõkst ama rov pǟl, ta, võttõn õvd ja bokad vīerda kubs viedkõks ja purpurnist villõ ja īzoppū, gīltiz nei ēntšta rāntõst, kui ka ammõ rovvõ,
20. Rõkandõs: »Se um testament ver, mis Jumal um käskõn täddõn.»
21. Ka teltõ ja amad jumalpalkimiz ažad ta neiīž gīltiz vierkõks.
22. Ja pandõkst opatõks pierrõ sāb pigataga ama viers pūdistõt ja ilm viervalamist äb sug andõksāndami.
 3 Moz. 17, 11;
23. Nei siz voļt pūdistõb ne touvilist nägţõkst, aga ne touvilist ažad īž leb paramd oppõrd.
24. Sīepierast ku Kristus äb ūo lǟnd kädudõks tiedõtõ pivvõ, mis um tuodlist vastõtǟntõks, aga entšõ touvõzõ, laz ni ēntšta nägţõg mäd pierast Jumal jeds.
25. Äb, laz ta ēntšta set kõrd oppõrtõg, kui iļļi prīestõr, kis jega āigast lekš pivvõ vȭrõ vierkõks,
26. Muitiz volks vond tämmõn māīlma īrgandõksõst set kõrd kāndatõmõst; aga ni ta um ikškõrd āigad lopandõksõs ēntšta nägţõn pat kātimiz pierast, leb īžentš oppõrtimiz.
 1. Kor. 10, 11;
27. Ja neiīž kui rovstõn um pandõt ikškõrd kūolõ, aga pierrõ sieda kuod,
28. Nei ka Kristus, ikškõrd oppõrtõt patud jara võtamiz pierast pǟgiņdõn, sāb nǟdõt tūoistakõrd ilm pattõ nēšti, kis tǟnda vodlõbõd pästamizõks.
10. Pǟkabal.
 Kristus oppõr um pǟgiņ iļim kui amad munt oppõrd.
1. Sīepierast neiku pandõkst opatõks um tulbist jõvamd vil, äb ažad bīlda īž, ne īž oppõrd, mis sābõd jega āigast ītõluggõ tūodõt, äb võit mittõ kunagid oppõrtijiḑi täudlistõks tiedõ.
2. Muitiz ne volkst jettõnd oppõrtimiz leb sīe, ku näntõn äb volks jumalpalkimiz jūs mittõ mingi sidam tundimi iļ patud, až ne ikškõrd volkst pūdistõt.
3. Aga leb sīe um jega āigast patud mǟdlimi;
4. Sīepierast ku ǟrgad ja õvd ver äb või jara võttõ patud.
5. Leb sīe ta tulds māilmõ rõkandõb: »Oppõrt ja andõ sa äd ūo tānd, aga leja sa ūod minnõn vaļmõstõn.
6. Kittõb oppõrd ja ne iļ patud ist ūot sinnõn mīelpierast.
7. Siz ma kītiz: Vaņtl, ma tulab — rāntõs um iļ min kēratõt — Jumal, tiem sin tāmiz pierrõ.»
8. Ku ta jedmõl voļ rõkandõn, ku ta oppõri ja andidi ja kittõb oppõri ja nēḑi iļ patud äb tāji, äb ka ne mīelpierast voļļid, mis pandõkst opatõks pierrõ sābõd tūodõt,
9. Siz ta rõkandõb: »Vaņtl, ma tulab tiem sin tāmiz pierrõ.» Ta kātõb ežmiz, laz pangõ tūoista.
10. Sīe tāmiz pierrõ mēg ūom pivatõt leb Jēzus Kristus leja oppõr ikškõrd.
11. Ja jegaikš prīestõr pīlõb kil jega pǟva palkõs ja nēḑi ēntšidi oppõri saggõld tūods, mis äb võit mittõ kunagid patidi jara võttõ;
12. Aga täma, īd oppõr oppõrtõn patud jedst igan pierast, istab Jumal jõval käddõl,
13. Ja jeddõpēḑin vodlõs, kuņtš täm vastukstnikad sābõd pandõt täm jālgad alizõks.
14. Sīepierast ku leb īd oppõr ta um täudlistõks tiend igan pierast nēḑi, kis sābõd pivatõt.
15. Aga ka Piva Vaim tapartõb mäddõn, ku ta jedmõl voļ rõkandõn:
16. »Se um se testament, mis ma näntõn tieb pierrõ nēḑi päuvḑi», rõkandõb Izand: »Ma āndab entš pandõkši nänt sidamiz ja ma ka kēratõb nēḑi nänt mīelõ;
17. Ja ma äb mǟdl emiņ nänt patidi ja nänt äbõigõmḑi.»
18. Aga kus nänt andõksāndami um, sǟl äb ūo vajag oppõrt patud pierast.
19. Veļid, ku ni mäddõn um julgit sizzõl lǟdõ pivvõ leb Jēzus vier,
20. Mis ta um vaļmõstõn mäddõn ūd ja jelziz riekkõks leb eḑizārõn, se um leb entš leja,
21. Ja ku mäddõn um sūr prīestõr iļ Jumal kuoda,
22. Siz lǟm sīnõ jūrõ tuodlist sidamdõks, täudlis usks, giltõt sidamdõks, vāldiņ äbjõvast sidam tundimizõst ja leja pūolst piezdõt pūdiz viedkõks.
 p. 4, 16;
23. Pidam ēntšta äbkādlõs lūotõks tundimiz jūs, sīepierast ku se um ustatõb, kis sieda um tõitõn;
24. Ja panm tǟdõl īdtūoista, uktõs ārmastõks ja jõvad tīed jūr;
25. Algõm jetam tagan entš kubbõ lēmiži, kui mūḑi um villõn, aga āndam nõvvõ īdtuoizõn, ja sieda emiņ, mits tēg nǟt, ku se pǟva tulab ležgõl.
26. Sīepierast ku až mēg tāds tiem pattõ pierrõ sieda, ku ūom sānd tuod tundimist, siz äb īe emiņ pǟl oppõr patud pierast,
27. Aga irmzi kuod ja tul int vodlimi, mis nīelõb jara vastukstnikad.
28. Kis Mōzus pandõkst opatõks um jara puolgõn, sīen um kūolõmõst ilm alastõmt leb kakš või kuolm taparnikkõ.
29. Kuijen lǟlamimt suņdõ vertlizõn tēg sieda arrõt volm, kis Jumal Puoigõ jālgadõks tēmpõb ja pidab testament vīerda, leb mis ta um pivatõt, äbpūdizõks, ja kis alastõm Vaimõ pūolgõb?
30. Sīepierast ku mēg tundõm sieda, kis rõkandõb: »Minnõn um käddõ maksami, ma maksab jara»; ta tēgiž: »Izand kāndab kuodõ iļ entš rov.»
31. Um irmzistiz saddõ jelziz Jumal käddõ.
32. Aga pidagid mīels jedmiliži päuvḑi, ku tēg, sieldistõks tiedõt, ūot kāndatõnd sūrdõ kāndatimiz võikslimist;
33. Sieda kil leb sūoimandõkst kui ka leb ädad naggõrtõksõ pandõt; sieda ka leb sīe, ku ūot sānd jagnikadõks näntõn, kīendõn nei lekš.
34. Sīepierast ku tēg ūot īņi kāndatõnd näntkõks, kis voļt vizzõ sidtõt, ja ūot entš vīļa rēvimist rīemkõks kāndatõnd, tieudõs, ku täddõn um īžentšis parim ja ēji vīļa.
35. Siz ni algid ētagid jara entš julgit, kīen um sūr pālka.
36. Sīepierast um vajag täddõn kāndatõmt, laz tēg, tiend Jumal tāmiz pierrõ, sāgõd jaggõ tõitõks jūs.
37. Sīepierast ku lītiz irg pierrõ tulab se, kīen um tulmõst, ja ta äb vīb.
38. Aga min õigi jelab leb usk, ja až ta kilgõ kipub, min jengõn äb ūo jõva mēļ täm jūs.
 Hab. 2, 4;
39. Aga mēg äb ūom nēšti, kis kilgõ kippõbõd ukkõ lēmiz pierast, aga kis uskõbõd jeng pästamiz pǟl.
11. Pǟkabal.
 Iļ õigiz usk ja täm joud.
1. Aga usk um julgit lūotõb ažad pǟl, ilzõ nägţõks äbnǟdõb ažad pierast.
2. Sīepierast ku vaņimõd āt sānd leb sīe tapartõks.
3. Leb usk mēg sām aru, ku māīlma um vaļmõks sānd leb Jumal sõna, ku nǟdõb um suggõn äbnǟdõbõst.
4. Leb usk um Ābel tūond sūrim oppõr Jumalõn, äb ku Kain, leb mis iļ täm um tapartõt, ku ta um õigi, ku Jumal iļ täm andõd tapartiz, ja leb sīe ta vel rõkandõb kui kūolõn.
 1 Moz. 4, 4;
5. Leb usk um Ēnok jara võttõt, ku iz nǟ kūolõmt, ja ta iz sā lieudtõt leb sīe, ku Jumal voļ tǟnda jara võttõn; sīepierast ku jedmõl jara võtamist voļ tapartõks iļ täm, ku ta um vond Jumalõn mīelpierri.
6. Aga ilm uskõ äb või mitikš mīelpierri vōlda, sīepierast um uskõmõst sīen, kis Jumal jūr tulab, ku ta um ja ku ta sāb käddõ maksajizõks näntõn, kis tǟnda votšõbõd.
7. Leb usk opatõt iļ sīe, mis iz ūo nǟdõb, um Nōa kiršt tiend entš kuoda ulzõ pästamiz pierast, leb sīe ta um jara kuodštõn māīlma ja um sānd sīe õigõm pierrijizõks, mis um leb usk.
 1 Moz. 6, 8. 9. 13—22;
8. Leb usk um Abraam, kutstõt kūldzi volds, ulzõ lǟnd sīezõ paikõ, mis tämmõn voļ sāmõst kui pierandõks, ja lekš ulzõ äbtieudõs, kussīn ta lǟb.
9. Leb usk ta jeliz tõitõt māl kui vȭrõz, jellõs teltis kubs Izaakõks ja Jākobõks, kis voļt sīe entš tõitõks īņi pierrijid.
10. Sīepierast ku ta vodliz jālgab pǟl, kīen āt allist, kīen nustaji ja tēji um Jumal.
11. Leb usk um se īž Zāra joudõ võttõn sādõ lǟlamõks ka iļ āiga vannitõs, ku ta sīe pidiz ustatõbõks, kis voļ tõitõn.
12. Leb sīe āt ka sindõnd sīest īdst ja sīest entšõst jellõnõst neijen, kui touvõ tēḑi ja kui jȭgţa miernaigas, mis um äblugdõb.
13. Ne amad āt kūolõnd usks, äb sānd käddõ tõitõkši, aga āt nēḑi nǟnd kougõnd ja āt vond julgist ja āt tapartõnd, ku ne voļļid mā pǟl kilalist ja vȭrõd.
14. Sīepierast ne, kis nei rõkandõbõd, āndabõd muoistõ, ku ne votšõbõd izamādõ.
15. Ja až ne volkst vel sieda mīels piddõnd, kust ne ulzõ tuļt, siz näntõn voļ aigõ tāgiž kīerõ.
16. Aga ni ne igabõbõd parim tagan, se um touviliz tagan; leb sīe Jumal äb uig iļ nänt ēntšta nimtõ nänt Jumalõks, sīepierast ku ta um näntõn jālgab vaļmõstõn.
17. Leb usk oppõrtiz Abraam Izaakõ, ku ta sai kertõt, ja tuoi āinagizsindõnt, ku ka tõitõks voļ käddõ sānd,
18. Kīen pǟl voļ rõkandtõt, ku Izaakst sāb täm sīemt nimtõt;
19. Mõtlõs ku Jumal võib ka kūolinist virgtõ; sīepierast ta sai ka täm tāgiž kui nägţõks.
20. Leb usk pivastiz ka Izaak iļ tilbist ažad Jākobõ ja Ēzauõ.
21. Leb usk um Jākob kūolõs pivastõn jegaītõ Jōzef puoigšti ja um Jumalt pallõn, langõn iļ entš sova tutkam.
22. Leb usk um Jōzef jara loppõs mǟdlõn iļ Izrael lapst ulzõ lēmiz ja andõn käskõ entš lūd pierast.
23. Leb usk sai Mōzus, ku ta voļ sindõn, kuolm kūdõ salatõt entš vanbižist, leb sīe ku ne neist tǟnda knaš lapsõn volm, ja ne ist kārtat kēņig käskõ.
24. Leb usk Mōzus, sūrõks sānd, iz tā, ku ta sāb nuttõt Farao tidar pūogaks.
25. Ta tāž parimstiz äbjõvvõ kāndatõ kubs Jumal rovkõks, äb ku lītiz irg vōlda rīemli patud sizal
26. Ja pidiz »Kristus sūoimandõks» sūrimiz rikuzõks, äb ku Egiptmā varandõkst; sīepierast ku ta vaņtliz pālka pǟl.
27. Leb usk ta jetiz Egiptmā, äbkartõs kēņig kõzzõ;
äbnǟdõbt pīldzistiz piddõs neme ta nǟks.
28. Leb usk ta pidiz passa pivḑi ja kastamist vierkõks, algõ ežmizsindõnd tapaji näntõn jūrõ pūtõg.
29. Leb usk ne lekšt leb Puniz mier, kui pids kuijõ mādõ; sieda kāļõs upandist jara Egiptmā rov.
30. Leb usk sadist Jeriko mīrõd, ku ne seis päuvõ voļt nänt immõr kǟnd.
31. Leb usk äb ūo ukkõ lǟnd puort Raab kubs näntkõks, kis ist uskõt, sala kūlijidi arms vastõ võttõn.
 Joz. 2, 11. 12; 6, 17. 23;
32. Ja mis laz ma vel kītõg?
Sīepierast ku minnõn pūtõks aigõ rõkandõ iļ Gideon, Bārak, Simson, Jefta, Dāvid ja ka iļ Zamuel ja profetõd,
33. Kis leb usk āt kēņigvaldõd vindõnd, õigõmt tiend, tõitikši sānd, louvõd sūd vizzõ pand,
 Kuod. 14, 6; 1 Zam. 17, 34. 35;
34. Jara kistantõnd tul joud, jara urgõnd mȭk ambõst, nõdritõs joudõ sānd, vegistõks īend suodas, vȭrõd suodaväg urgõm pand.
35. Naist sait tāgiž entš kūolinḑi leb ilznūzimiz, aga mūḑi piekstõt, ne äb ūot vāldiņ sāmist vastõ võttõnd, laz sāgõd parimt ilznūzimist.
36. Aga tuoist āt tuntõbõdõks sānd keļštõkstõks ja pātõgõdõks, aga ka vel siḑmõdõks ja vizakuodadõks.
37. Ne āt kividõks visktõt, raḑlõtõt, kaţki zāigdõt, leb mȭk māzõ taptõt; ne āt kāskis, tikad nāgis immõrkouţi kǟnd, jettõt, vājastõt, äbjõvvõ kandõs,
38. Kīend vertli iz ūo māīlma; ne keit immõrkouţi pids kōgari ja mägidi ja lūoikidi ja mā ōkidi.
39. Nänt amadõn voļ tapartõks leb usk, ja ne ist sāt sieda, mis voļ tõitõt;
40. Ku Jumal mäd pierast parimt um jeddõ nǟnd, algõ ne sāgõd täudlistõks ilm mēḑi.
12. Pǟkabal.
 Nõv kāndatõ ja Jumalt kartõ.
1. Siz ka ni mēg, ku seļļi pīla taparnikidi um mäddõn ama immõr, laz pangõm māzõ jegaīd kāndam ja pat, mis mäddõn pīlõb ama immõr, laz jūokšõgõm leb kāndatõm võikslimizõ, mis um mäddõn jeds,
2. Vaņtlõs Jēzus, usk irgijiz ja loptajiz pǟl, kis rīem vastõ, mis tämmõn võiž vōlda, um rištõ kandõn, äb pands mikšmõks uidõ ja um istõn Jumal ouvraj jõvvõl pūol.
3. Sīepierast pangid tǟnda tǟdõl, kis seļļist vastõ õkandimist entš vastõ um kāndatõn patližist, algõ tēg väzzõgõd sānd nõrkõndõks entš jēngis.
4. Tēg ät tūot vel vīerda sāņi vastõ pīlõnd võikslõs vastõ pattõ,
5. Ja ūot jara unnõnd nõv, mis täddõn kui lapstõn kītõb: »Min läpš, ala pida Izand opatõks āndamiz piškiz ažaks ja ala sā nõrkõnõks, ku sa sād suņdtõt tämst.
6. Sīepierast ku kīentõ Izand ārmastõb, sīen ta ka āndab opatõks ja pieksab jegaītõ lapsta, kīentõ ta vastõ võtab.»
7. Ku tēg opatõks āndamist kāndatõt, siz Jumal āndab ēntšta täd vastõ kui lapst vastõ.
Sīepierast ku kus um läpš, kīen iza äb ānda opatõks?
8. Aga až tēg ūot ilm opatõks āndamist, mis jūs amadõn um vond jag, siz tēg ūot bāndalapst, äb lapst.
9. Ku ni mäd izad leja pūolst voļt mäddõn opatõks āndajid, ja mēg nēḑi kārtizmõ, kas mēg pǟgiņ emiņ äb Iīm kūldzist vaimõd Izan, ja mēg jelam.
10. Sīepierast ku ne āt kil mäddõn, entš mīel pierrõ, veitiži päuvḑi opatõks andõnd, aga se peļmizõks, laz mēg sāgõm täm pivatimist.
11. Aga ama opatõks āndakumiz, ta um käds, mēg äb pidam rīemõks, aga muraglitõks; aga pierast ta āndab õigõm armzist kazzõ näntõn, kis leb täm āt opatõt.
12. Sīepierast nustagid tegiž ilzõ nõrkõnd kädud ja väzzõnd pūolad.
13. Ja täd jālgad kǟgõd kuoḑiži takidi, algõ lōnka lõuglõg, aga sāg emiņ tierrõks.
14. Nõvtigid arm tagan jegaīdkõks ja pivatimiz tagan, ilm missõ mitikš Izandt äb nǟ.
15. Vaņtligid sīe tagan, algõ mitikš sāg obaļizõks Jumal alastõm jūs, algõ mingi ilzõ kazzõn kibḑi jūŗ sieggõg ja leb täm pǟgiņd sāgõd äbpūdistõks tiedõt;
16. Algõ mitikš volgõ pūortõd ajaji või äbpiva, kui Ēzau, kis īd sīemnāiga pierast jara mīž entš, kui ežmizsindõn, õigõm.
17. Sīepierast ku tēg tīedat, ku ka pierast, tāds pierrõ pivastõmt, ta sai pidtõt äbkȭlbatõbõks; sīepierast ku ta iz līeda mīel parantimiz paikõ, ku ta ka kīņdõldõks tǟnda votšiz.
18. Sīepierast ku tēg ät uot tund kädudõks kāļdõb mäg jūr, mis tuls palab, ja ämar ja pimdõm ja touvõ jūr,
19. Ja bazun killimiz ja sõnad īel jūr, iļ mis ne, kis sieda kūlist, pālist, algõ sõna nänt pǟl sāgõ rõkandtõt.
20. Sīepierast ku ne ist kāndatõt, mis sai käsktõt: »Až mingi lūomõz mäggõn jūrõ pūtõb, sīe um kividõks māzõ viskõmõst.»
21. Ja se nägu voļ nei irmzi, ku Mōzus kītiz: »Ma ūob jara ädagõn ja veržõb.»
22. Aga tēg ūot tund Tsīon mäg jūr ja jelziz Jumal jālgab jūr, touviliz Jeruzalem jūr ja mitmõd tūontõd engõld kub jūr;
 Näg. 14, 1;
Gal. 4, 26;
23. Ja ežmizsindõnd lātkub jūr, kis āt ilzõ kēratõt touvis, ja Jumal jūr, kis um kuodkāndaji iļ amad, ja täudlist õigõd vaimõd jur;
24. Ja ūd testament vaimie Jēzus jūr ja gīltamiz vier jūr, mis parimstiz rõkandõb äb ku Ābel.
25. Vaņtligid, ku tēg sīe ät ētat jara, mis rõkandõb, sīepierast ku až ne äb ūot päzzõnd, kis tǟnda jara ētist, ku ta mā pǟl rõkandiz, pǟgiņ emiņ mēg, až tämst jara kīerõm, kis um touvist;
26. Kīen ēļ sīelāigal mādõ liktiz, aga ni tõitõb rõkandõs: »Vel ikškõrd ma liktab äb īd mādõ, aga ka touvõst.»
27. Aga se »vel ikškõrd» tieutõb, ku se, mis um liktõb, sāb muitizõks tiedõt, kui tiedõt, laz īeg äbliktõbõks.
28. Leb sīe ku mēg sām äbliktõb vald, um mäddõn alastõm leb mis laz Jumalõn mīelpierast palkõgõm, äbistiz ja kartõksõs.
29. Sīepierast ku mäd Jumal um ka jara loptaji tuļ.
13. Pǟkabal.
 Mingist äbmingist opatõkst.
1. Ārmastõks veļid vastõ volgõ pīldzi.
2. Algid unnigid jara vȭrbõd vastõ võtamiz, sīepierast ku leb sīe āt mingistõn äbtieudõs engõld vȭrbõdõks vond.
3. Mǟdligid nēḑi, kis āt vizzõ sidtõt, neme tēg volkst īņi vizzõ sidtõt, ja nēḑi, kis vaijõ kāndatõbõd, sīepierast ku tēg īž ūot ka lejas.
4. Abjelami volgõ ouvzi amad vail ja abjelamiz lova pūdi, siepierast ku puortijidi ja abjelamiz rikkijidi Jumal suņdõb.
 Gal. 5, 19. 21;
5. Algid volgid nǟlgalist rā tagan entš rieks, laz volgõ killõld sīeks, mis um, sīepierast ku ta um rõkandõn: »Ma äb lag sinst, äb ka ma jetab sīnda»;
 1 Tim. 6, 6;
6. Neiku mēg julgist võim kītõ: »Izand um min äbţiji, ma äb kārta, mis rišting minnõn tieb.»
7. Mǟdligid entš juodijidi, kis āt täddõn Jumal sõnnõ rõkandõnd, tǟdõl pands nänt jelamiz lopandõkst, kǟgid nänt usk pierrõ.
8. Jēzus Kristus um se īž eggiļ ja tämpõ ja ka iganõs.
 1 Kor. 3, 11;
9. Algid lassigid ēntšta eitõltõ leb mitmõsuglist ja vȭrõd opatõkst, sīepierast ku um jõvist, až sidam sāb višiņtõt leb alastõm, äb leb sīemnāigad, kust äb ūo sānd mittõ mingist kazzõ ne, kis nei āt jellõnd.
 Ef. 4, 14; 2 Kor. 1, 21;
10. Mäddõn um āltar, kīen pǟld äb ūo lubbõ sīedõ näntõn, kis teltõn immartõbõd.
11. Sīepierast ku, mingist lūomõd ver sāb sizzõl tūodõt patud jedst pivvõ leb iļiz prīestõr, nänt kejad sābõd jara kittõt ullõpēḑin godamādõ.
12. Leb sīe um ka Jēzus, laz pivatõg rovvõ leb entš vier, kāndatõn ullõpēḑin vǟridi.
 Mat. 21, 39;
13. Siz lǟm ni täm jūr ulzõ ulzõpēḑin godamādõ, kāndatõs täm äbouvõmt;
14. Sīepierast ku täsa mäddõn äb ūo ēji jālgab, aga mēg votšõm tulbistõ.
15. Tūom ni leb täm ītõluggõ Jumalõn kītõks oppõrt, se um, nänt ūld vīļakazzõ, mis täm nimmõ tapartõbõd.
 Lr. 50, 14. 23;
16. Algid unnigid jara jõvvõ tiedõ ja tuoistõn jaggõ, sīepierast ku seļļist oppõrd āt Jumalõn mīelpierrist.
17. Volgid kūldzist entš juodijid vastõ ja alantlist, sīepierast ku ne āt virgs iļ täd jēngõd kui ne, kīendõn um vastantõmõst, laz ne sieda tiegõd rīemkõks ja äb voikõs, sīepierast ku se äb volks täd jõvamõks.
 1 Tes. 5, 12;
18. Pālagid Jumalt iļ mäd, sīepierast ku mēg, kis amas tām jõvist jellõ, tīedam, ku mäddõn um jõva sidam tundimi.
19. Aga ma āndab nõvvõ sieda sīepierast vel emiņ tiedõ, laz ma võigõ pakand täd jūr sādõ.
20. Aga arm Jumal, kis leb iganiz testament um kūolõnd vaild ulzõ tūond sīe sūr lambõd paint, mäd Izand Jēzus,
21. Vaļmõstõg tēḑi amas jõvas tiem täm tāmiz pierrõ, lūods, mis täm jeds um mīelpierri, leb Jēzus Kristus, kīen volg ouv iganõst iganõ.
Amen.
22. Aga ma pālab tēḑi, veļid, võtagid nõv āndamiz sõna jõvaks, sīepierast ka, ku ma täddõn lītõld ūob kēratõn.
23. Tīedagid, ku mäd veļ Timoteus um tegiž vāldiņ; tämkõks kubs, až ta piga tulab, ma nǟb tēḑi.
24. Tēriņtigid amḑi entš juodijiḑi ja amḑi pivḑi.
Ne Italiamāld tēriņtõbõd tēḑi.
25. Alastõm volgõ täd amadõks.
PETRUS EŽMI KĒRA.
1. Pǟkabal.
 Lūotantõks ja nõv āndami; opatõks mis Jumal lapstõn sādõb.
1. Petrus, Jēzus Kristus apostõl, nänt ulzõ kuoŗdõtõn vȭrõdõn, kis jelabõd laigald Pontus-, Gatatia-, Kapadokia-, Āzia- ja Biliniamāl,
2. Jumal Iza jedmõl tīedamiz pierrõ, Vaim pivaks tiemizõs kuldzit pierast ja kastamiz pierast Jēzus Kristus vierkõks.
Alastõm ja arm lǟgõ täddõn sūrimõks.
3. Kītõt volgõ Jumal ja mäd Izand Jēzus Kristus Iza, kis entš sūr alastõm pierrõ um mēḑi ūdpǟl sindtõn jelziz lūotõks pierast leb Jēzus Kristus ilznūzimiz kūolinist,
4. Äbkaddijiz ja äbriktõt ja äbveimijiz pierandõks pierast, mis mäd pierast sāb pidtõt touvis,
5. Kis Jumal jouds sābõd voidtõt leb usk pästamiz pierast, mis um vaļmõstõt, laz ēntšta nägţõg perizõl āigal;
6. Sīes tēg līt rīemlist, kis paldiņ lītiz irg, až um vajag, ūot muraglist setmiņsugližis kērtamižis,
7. Laz täd lebbõ kāļdõt usk sāgõ lieudtõt tõurõm kui kaddiji kūlda, mis leb tul sāb lebbõ kāļdõt, kītõksõks ja ouvõks Jēzus Kristus nägandõks pierast,
 Zvs. 17, 3;
8. Kīentõ, algõ kil nǟnd, tēg ārmastõt ja uskõt täm pǟl, algõ tēg ka paldiņ nǟgõd, ja tēg līt rīemlist äbrõkandtõts ja ouvõmtõ täuds rīems;
9. Käddõ sāds usk tutkam, jēngõd pästamiz.
10. Sīe pästamiz tagan āt votšõnd ja pēţõnd profetõd, kis iļ sīe täddõn andtõt alastõm āt jeddõpēḑin tieutõnd,
11. Lebbõ votšõs, kuna ja mingiz āiga pǟl tǟntiz Kristus Vaim, kis nēši voļ, jeddõpēḑin tapartõs Kristus kāndatimiži ja ouvõ pierrõ sieda.
 Lr. 22;
12. Näntõn um nägţõt, ku ne äb ūot īžentšõn, aga täddõn palkõnd leb sīe, mis ni täddõn āt tieutõnd ne, kis evangeliumõ tieutõbõd täddõn leb Piva Vaim, kis touvõst um kaimdõt, kīentõ ka engõld ka jõva mīelkõks tābõd nǟdõ.
13. Leb sīe sidagid immõr vizzõ entš mīel nimmõd, lūotigid, volds sieldiz mīel jūs, alastõm pǟl, mis täddõn sāb tūodõt Jēzus Kristus nägandõksõs.
14. Kui kūldzist lapst algid pidagid ēntšta jedmilist imud jūs, mis voļt äbtīedamizõst.
15. Aga kui täd kutsiji um piva, sāgid ka tēg pivaks amas jelamizõs.
16. Leb sīe um kēratõt: »Volgid pivad, ku ma ūob piva.»
17. Ja až tēg tǟnda kui izzõ pālat, kis, näggõ äb pands tǟdõl, kuodõ kāndab jegaīd tīe pierrõ, siz jelagid kartõksõs sīelāigal, kuņtš tēg täs jelat,
18. Tieudõs, ku tēg ät ūot ulzõ vostõt kaddijiz vīļaks, õbdõks või kūldaks täd tijalizõst jelamizõst iza izad irdõks pierrõ,
19. Aga Kristus, kui äbsīliz ja pūdiz ūonõ vierkõks,
 Ez. 53, 7;
20. Kis kil nõvvõ voļ pandõt jedmõl ku māīlma alli um pandõt, aga kis nǟdõbõks um tund peris āigis täd pierast;
 Rom. 16, 25. 26;
21. Kis leb täm uskõt Jumal pǟl, kis tǟnda kūolinist um virgtõn ja um andõn ouvõmt tämmõn, laz täddõn volg usk ja lūotõks Jumal pǟl.
22. Tiegid pūdizõks entš jēngõd, volds sõnakūldzist tuoddõn, äbsalatõt veļid ārmastimiz pierast;
ārmastigid īdtūoista amast sidamst,
23. Tēg, kis ūot ūdpǟl sindõnd, äb kaddijizõst sīemtõst, aga äbkaddijizõst leb Jumal jelziz ja ējiz sõna.
 Jāņ 1, 13;
24. Leb sīe ku ama leja um kui rõv ja ama täm ouvõm kui rõv ēdrõm; rõv um jara veimõn ja täm ēdrõm um māzõ saddõn.
 Ez. 40, 6. 7;
25. Aga Izand sõna īeb iganõ; aga se um se sõna, mis täd vail leb evangelium um tieutõt.
2. Pǟkabal.
 Kui Jumal lapstõn um jelamõst;
Kristus se nūrka kiv.
1. Aga ni jetagid ama äbjõvam ja ama pietuks ja kādkēļiz volmiz ja kad mīel ja ama kīeld kāndamiz;
2. Kui paldiņ sindõnd lapst imustigid muoistliz pūdiz sēmḑa tagan, laz tēg täms kazagõd pästamiz pierast,
 Ebr. 5, 12. 13;
3. Až tēg ūot maitsõnd, ku Izand um lipsna,
4. Kīen jūr tēg ūot tund, kui jelziz kiv jūr, kis kil rovz pūolst um kui äbkȭlbatõb jara eitõt, aga um ulzõ kuoŗdõt, tõurõz, Jumalõn.
5. Ja tēg īž ka kui jelzist kivid sāt ilzõ tiedõt vaimliz kuodaks piva prīestõr amat pierast oppõrtõm vaimliži oppõri, mis Jumalõn āt mīelpierrist leb Jēzus Kristus.
Ef. 2, 21. 22;
6. Leb sīe pīlõb kēris: »Vaņtl, ma panab Tsīonõ ulzõ kuoŗdõt, väggõ tõurõz nūrka kiv, ja kis täm pǟl uskub, äb īe uidõl.»
7. Siz ni täddõn, kis uskõt, ta um tõurõz, aga äbusklistõn ta um kiv, mis jel tējid kui äbkȭlbatõb āt jara eitõnd, aga mis um sānd nūrka kivvõks
8. Ja vastõ likkimiz kivvõks ja nukrit kivmäggõks, näntõn, kis täm pǟl ēntšta likkõbõd volds äbkūldzist sõnan, mis pierast ne ka āt pandõt.
 Ez. 8, 14;
9. Aga tēg ūot ulzõ kuoŗdõt sugkazam, kēņigli prīestõr amat, piva rov, entšõm rov, laz tēg tieutigid iļ sīe eldõm, kis tēḑi um kutsõn pimdõmst entš imlizõ sieldõmõ,
 2 Moz. 19, 6;
10. Tēg, kis jedmõl ist ūot rov, aga ni ūot Jumal rov, tēg, kis ist ūot alastõt, aga ni ūot alastõt.
 Hoz. 2, 25;
11. Armõd, ma āndab täddõn nõvvõ, kui vȭrbõdõn ja riekkējidõn, ēntšta voidõ lejaližist imušti, mis suoḑikšõbõd vastõ jengõ;
 Lr. 39, 13;
12. Ku tēg ēntšta pidat jõva jelamiz jūs pagand vail, laz, missõs ne iļ täd rõkandõbõd kui iļ tigtējid, ne, jõvad tīed pierrõ, mis ne täd jūs nǟbõd, ouvõstõgõd Jumalt tagan arrimiz pǟvan.
13. Āndagid ēntšta jegaīd rovz võimiz ala, Izand pierast, volgõ kēņigõn, kui iļim ala,
 Rom. 13, 1—7;
14. Volgõ māvāļikšijidõn, kui seļļistõn, kis tämst āt kaimdõt tigtējidõn suņd pierast, aga näntõn, kis jõvvõ tiebõd, kītõksõks.
15. Seļļi um Jumal tāmi, ku tēg jõvvõ tieds vizzõ pistat sū äbmuoistlist rovz äbtīedamizõn,
16. Kui vabad, ja äb neme vabam täddõn volks äbjõvam kattõks, aga kui Jumal pālkalist.
17. Ouvõstigid jegaītõ, ārmastigid veļidi, kārtagid Jumalt, āndagid ouvõ kēņigõn.
 Rom. 12, 10;
Zvs. 24, 21;
18. Pālkalist, āndagid ala amas izandõdõn kartõksõs, äb īd jõvadõn ja louglistõn, aga ka imiļdõn.
 Ef. 6, 5;
19. Sīepierast ku se um alastõm, až mingi sidam tundimiz pierast, Jumal pūolst, kāndab lǟlamt, kāndatõs äbõigõmt.
20. Sīepierast ku mis kītõks um se, až tēg sīdõ tiet ja piekstõt kāndatõt?
Aga až tēg jõvvõ tieds vaijõ nǟt ja kāndatõt, se um alastõm Jumal jūs.
 p. 3, 14. 17; 4, 13. 14;
21. Sīepierast ka tēg ūot kutstõt, ku Kristus ka täd jedst um kāndatõn, täddõn nägţõks jettõs, laz tēg lǟgõd täm tiedõd tagan,
22. Kis pattõ äb ūo tiend, äb ka pietuks ūo lieudtõt täm sūs,
 Ez. 53, 9;
23. Kis suoimdõt iz suoim vastõ, kāndatõs iz ädast, aga āndiz sīe käddõ, kis õigistiz kuodõ kāndab,
24. Kis mäd patidi īž um kandõn entš lejas pū jūs, laz mēg, patist vāldiņ sānd, jelagõm õigõmõn; leb kīen šāvõd tēg ūot kuostantõt.
 1 Jāņ 3, 5;
25. Sīepierast ku tēg voļt kui umbõ lējid lambõd, aga ni tēg ūot tāgiž kīerdõt entš jēngõd paint ja kaitsijiz jūr.
 Ez. 53, 6;
Ets. 34, 5;
3. Pǟkabal.
 Opatõks iļ abjelamiz; iļ arm;
Kristus vaimõd jūs vizakuodas ja Jumal jõval käddõl.
1. Neiīž naist, āndagid ala entš miedõn, laz ka, až mingist äb ūot kūldzist sõnan, ne leb naist jelamiz sāgõd ilm sõnnõ vindtõt,
2. Ku ne panbõd tǟdõl täd pūdist jelamist kartõksõs.
3. Täd ildzõm algõ volgõ uldõpēḑind, ibukst pālštamizõs ja kūlda immõr panmizõs või ārõnd ēḑimizõs,
4. Aga salatõt rišting sidam äbkaddijizõs tazamīels ja vagas vaims, mis um tõurõz Jumal jeds.
5. Sīepierast ku neiīž ikškõrd ka ne pivad naist, kis Jumal pǟl lūotist, ēntšta puskantist, ala andõs entš miedõn;
6. Kui Zāra voļ kūldzi Abraamõn, tǟnda nuttõs izandõks; kīen tidardõks tēg ūot sānd jõvvõ tieds ja mittõ mingist irmtimist äb kartõs.
7. Mied neiīž, jelagid kubs mūoštõksõs naistpūoļizõks kui nõdrimiz rīstõks, ouvõ andõs kui ka alastõm ja jelamiz īņipierrijidõn, algõ täd pālandõkst sāgõd siegdõt.
8. Aga perizõks, volgid amad īdmēļist, alastist, veļid ārmastijid, alastlist, alantlist;
9. Algid maksagid äbjõvvõ tāgiž äbjõvaks, või suoimimist suoimimizõks, aga sīe vastõ pivastigid, ku tēg sīepierast ūot kutstõt, laz tēg pivastõmt pierrõgõd.
10. Sīepierast ku kis tāb jelamist ārmastõ ja nǟdõ jõvḑi päuvḑi, pidag vaga kīel äbjõva jedst ja ūld, algõ ne pietukst rõkandõgõd,
 Lr. 34, 13—17;
11. Aga ta kīerõg ēntšta jara äbjõvast ja tieg jõvvõ; ta votšõg armõ ja ajag ēntšta sīe tagan,
12. Sīepierast ku Izand sīlmad āt õigist pǟl ja täm kūorad nänt pālandõkst pierast, aga Izand näg um nänt pǟl, kis äbjõvvõ tiebõd.
13. Ja kis tieb täddõn äbjõvvõ, až tēg jõva tagan nõvtõt?
14. Aga až tēg ka kāndatõt leb äbõigõm, tēg ūot pivalist; aga nänt irmtimist tēg ät kārtat, äb ka ädagõt.
15. Aga pidagid pivaks Izandt Kristusõ entš sidamis, volgid ītõluggõ vaļmõd vastantõ jegaīdõn, kis täd kädst votšub sõnnõ iļ lūotõks, mis um tēši;
16. Aga tazamīelkõks ja kartõksõks, jõva sidam tundimizõks, laz, missõs ne iļ täd äbjõvvõ rõkandõbõd, ne īegõd uidõl, ku lāitabõd täd jõvvõ jelamist Kristusõs.
17. Sīepierast ku um parim jõvvõ tieds, až Jumal mēļ nei tāb, kāndatõ, äb ku äbjõvvõ tieds.
18. Sīepierast ku ka Kristus um ikškõrd kāndatõn patud pierast, õigi äbõigist jedst, laz mēḑi vīgõ Jumal jūr; leja pūolst kil kūoltõt, aga vaim pūolst jelzizõks tiedõt;
 p. 2, 21—24;
19. Missõs ta ka lǟnd um jutlõm vaimõdõn vizakuodas,
20. Kis jedmõl voļt äbkūldzist, ku Jumal kāndatõm ikškõrd vodliz Nōa pǟvis, ku kiršt sai vaļmõstõt, kīens veitõ, se um kādõks jengõ, sait ulzõ pästõt leb vied.
21. Ni pästab ka tēḑi sīe vastõtǟntõks, rištimi, äb leja paska jara sāmi, aga jõva sidam tundimiz pālandõks Jumalõn, leb Jēzus Kristus ilznūzimiz,
22. Kis um Jumal jõval käddõl, kis um ilzõ lǟnd touvõzõ; täm ala āt pandõt engõld ja vāļikštõkst ja võimõd.
4. Pǟkabal.
 Rišt ja kāndatimi tūob jõvamt; iļ kāndatõm.
1. Ku ni Kristus um kāndatõn lejas, siz ēḑtigid ēntšta ka sīezõ mīelõ, kui suoda āriņiž, sīepierast ku se, kis kāndatõb lejas, jetab pattõ,
2. Algõ ta sīe iļīend āiga lejas emiņ jelag rovz imud pierast, aga Jumal tāmiz pierast.
3. Sīepierast ku um killõld, ku mēg muiniz āigal ūom jellõnd pagand tāmiz pierrõ, ūom kǟnd ama rumalit, imu, vīnõlakamiz, sīemiz, jūomiz ja irmziz lȭigajumald palkimiz sizal.
 Ef. 2, 2. 3;
4. Se um näntõn vȭrõz, ku tēg ät jūokšõt näntõn īņi pids sieda ēntšta ukkõ lēmiz landõ, iļ mis ne suoimõbõd.
5. Näntõn līb arrõ āndamõst sīen, kis um vaļmõz kuodõ kandõ iļ jelzist ja kūolõnd.
6. Sīepierast ku leb sīe ka kūolõndõn um evangelium tieutõt, laz ne rov pūolst kil sāgõd suņdtõt lejas, aga laz ne Jumal pūolst vaims jelagõd.
7. Aga amad ažad lopandõks um ležgõl; siz ni volgid muoistlist ja virgs Jumal pālamiz pierast.
8. Ama emiņ pidagid ītõluggõ ārmastõkst entš vail, sīepierast ku ārmastõks katab patud pǟgiņõmt.
 Zvs. 10, 12;
9. Võtagid īdtūoista vastõ jõva mīelkõks ilm nurikšimist.
10. Palkigid īdtuoizõn sīe alastõm andkõks, kui jegaikš um sānd, kui jõvad kuodapidajid iļ Jumal setmiņsugliz alastõm.
11. Až mingi rõkandõb, laz rõkandõg kui Jumal sõnḑi; až mingi palkõb, laz palkõg kui joudst, mis Jumal āndab, laz Jumal amas sāg ouvõstõt leb Jēzus Kristus, kīen um ouv ja joud iganõst iganõ.
Amen.
12. Armõd, algid pidagid vȭrõks kīebitõ täd vail, mis täddõn lebbõkāļimizõks um suggõn, neme täddõn midagid vȭrõst volks jūrõ tund,
13. Aga nei, kui täddõn um jag Kristus kāndatimist jūs, volgid rīemlist, laz tēg ka täm ouv nägandõksõs võigõd rīemlist vōlda kītõksõs.
 Apt. 5, 41;
Jak. 1, 2;
14. Až tēg sāt laitõt Kristus nim pierast, tēg ūot pivalist, sīepierast ku ouvõm ja Jumal Vaim magub täd pǟl.
15. Sīepierast algõ mitikš tēšti kāndatõg kui uņtapaj või salaj või tigtēji või kui vȭrõ amat sieggiji;
16. Aga až mingi kui kristli, algõ uigõg, aga ouvõstõg Jumalt sīes nims.
17. Sīepierast ku um āiga, ku suņd īrgõb iļ Jumal kuoda; aga až ežmõks mäd jūs, mingi līb se tutkam näntõn, kis äb ūot vond kūldzist Jumal evangeliumõn?
 Ets. 9, 6;
18. Ja až õigi ädaläbats sāb pästõt, kus lībõd nǟdõb ne, kis Jumalt äb kārtat, ja patlist?
 Zvs. 11, 31;
19. Nei siz ka näntõn, kis Jumal tāmiz pierrõ vaijõ nǟbõd, um entš jēngõd āndamõst ustatõb Lūojiz ūoļtõks ala jõvši tīeši.
5. Pǟkabal.
 Opatõkst vaņimõdõn, nūordõn ja amad Jumal lapstõn.
1. Siz ni vaņimõdõn, kis täd vail āt, ma, se īņivaņim ja Kristus kāndatimist taparnika ja kīen um jag ouvõm jūs, mis sāb nǟdõt, āndab nõvvõ:
 2 Jāņ 1;
2. Kaitsigid Jumal kaŗŗõ täd vail, äb pīkstõt, aga Jumal tāmiz pierrõ, äb ka ropiz peļmiz pierast, aga sidam tāmiz pierrõ;
 Jāņ 21, 16;
3. Äb izandõd vīţi iļ pierandõks, aga volds kui nägţõks kāŗan.
 2 Kor. 1, 24;
4. Ja ku se iļim paint ēntšta nägţõb, siz tēg sāt äbveimijiz ouvõmd krūon.
 p. 2, 25;
5. Neiīž nūorimist, āndagid ala vanadõn, aga amad īdtuoiz vail pidagid entšõmõks alantliz mīel, sīepierast ku Jumal pidab vastõ ukazõdõn, aga alantlistõn ta āndab alastõmt.
 Ef. 5, 21;
Zvs. 3, 34;
Mat. 23, 12;
6. Siz ni āndagid ēntšta Jumal vegiz käd ala, laz ta tēḑi āigal ilantõg.
 Iob 22, 29;
7. Ama entš mur ētagid täm pǟl, sīepierast ku ta ūoļtõb iļ täd.
 Lr. 55, 23;
Mat. 6, 25;
8. Volgid sieldiz mīel jūs, virgs; täd vastukstnika, kure, kǟb immõrkouţi kui ulliji louv, votšõs kīentõ jara nīelõ.
9. Sīen pīligid vastõ vegis usks, tieudõs, ku seļļist īž kāndatimist lǟbõd iļ täd veļid māīlmas.
10. Aga ama alastõm Jumal, kis tēḑi um kutsõn entš iganiz ouvõm pierast Kristusõs, se tēḑi, kis lītiz irg kāndatõt, īž vaļmõstõb, tieb vegistõks, joudzistõks, pīldzistõks.
11. Tämmõn volgõ joud iganõst iganõ.
Amen.
12. Leb ustatõb veļ Zilvanus (kui ma arrõb) ūob ma täddõn, lītõld kēratõn, nõvvõ andõs ja tapartõs, ku se um tuodli Jumal alastõm, missõs tēg pīlõt.
13. Tēḑi tēriņtõb täd īņi ulzõ kuoŗdõt lātkub Babilons ja min pūoga Markus.
14. Tēriņtigid īdtūoista sūāndamizõks ārmastõksõs.
Arm volgõ täddõn amadõn, kis ūot Kristusõs.
PETRUS TUOI KĒRA.
1. Pǟkabal.
 Nõv āndami jõvad eldõmd pierast, mis tapartõbõd iļ mäd usk; iļ Kristus ildzizõks sāmiz ja Jumal sõna.
1. Simon Petrus, Jēzus Kristus pālkali ja apostõl näntõn, kis mädkõks kubs āt sānd seļļiz entš tõurõz usk mäd Jumal ja Pästajiz Jēzus Kristus alastõms.
2. Alastõm volgõ täddõn ja setmiņkȭrdali arm Jumal ja mäd Izand Jēzus tundimizõs.
3. Nei kui täm jumali joud mäddõn ammõ um andõn jõvast mīelst, mis jelamiz ja jumalkartõks pierast um vajag leb tundimiz, kis mēḑi um kutsõn leb entš ouvõm ja eldõm,
4. Leb mis mäddõn āt jõvast mīelst andtõt tõurõd ja ama sūrd tõitõkst, laz tēg leb nänt sāgõd jaggõ jumaliz ila jūs, urgõm ukkõ lēmizõst imu sizal, mis um māīlmas,
5. Nei sīe aža pierast ka ēntšta sīe tagan ajjõs nägţigid ilzõ entš usk eldõmt ja eldõms tundimist,
6. Aga tundimizõs sizaļist joudõ, aga sizaļizõs jouds kāndatõmt, aga kāndatõms jumalkartõkst,
7. Aga jumalkartõksõs ārmastõkst veļid vastõ, aga ārmastõksõs veļid vastõ ārmastõkst.
8. Sīepierast ku až se ama täddõn um ja sūrõks lǟb, siz tēg ät īet lāiskadõks äb ka äbkazlistõks mäd Izand Jēzus Kristus tundimiz pierast.
9. Sīepierast um se, kīen sieda ammõ äb ūo, sougdi äbnēji, kis um jara unnõn entš jedmilist patud pūdistimiz.
10. Leb sīe, veļid, volgid intõ tǟdõd viššõks tiem täd kutsimist ja ulzõ kuoŗŗimist, sīepierast ku sieda tieds tēg mittõ kunagid ät lõuglõt;
11. Sīepierast ku nei täddõn sāb rikastiz andtõt sizzõl lēmi mäd Izand ja Pästajiz Jēzus Kristus iganizõ kēņigvaldõ.
12. Leb sīe ma äb jeta ītõluggõ täddõn mǟdlõ iļ sīe, laz kil tēg tīedagõd ja ūogõd višiņtõt paldiņis tuods.
13. Aga ma arrõb õigistiz volm, kuņtš ma ūob sīes bougõs, tēḑi virgtõ leb mǟdlimiz,
14. Tieudõs, ku minnõn entš bougõ līb pakand jetamõst, kui ka mäd Izand Jēzus Kristus um minnõn tieutõbõks andõn.
15. Aga ma murtõb iļ sīe, ku tēg ka pierrõ min jaralēmist võit ītõluggõ sieda mīels piddõ.
16. Sīepierast ku mēg äb ūom tagan kǟnd ulzõ kovaltõt nīžõdõn, ku mēg täddõn tieutõ āndizmõ iļ mäd Izand Jēzus Kristus joud ja tulmiz, aga mēg īž ūom nǟnd täm sūrdõ ouvõmt;
17. Sīepierast ku ta um sānd Jumalõst Izast ouvõ ja kītõkst, zīmist sūrst ouvõmst tuļ ēļ täm pǟl: »Se um min ārmaz Pūoga, kīen pierast minnõn um jõva mēļ.»
18. Ja mēg kūlizmõ sieda īeldõ touvõst tulm, ku mēg tämkõks kubs voļm piva mäg pǟl.
19. Ja mäddõn um väggõ veggi profet sõna, ja tēg tiet jõvist tǟnda tǟdõl pands kui kīnḑõlt, mis pāistab pimdizõs kūožõs, kuņtš pǟvaval sugub ja ūomõgtēḑ kārgõb täd sidamis.
20. Sieda tīedagid ama ežmõks, ku mittõ mingi profetimi kēris äb sug īžentš sēļtamiz pierrõ,
21. Sīepierast ku mittõ kunagid äb ūo tund profetimi rišting tāmiz pierrõ, aga juodtõt leb Piva Vaim āt rovz rõkandõnd leb Jumal.
2. Pǟkabal.
 Iļ lȭigaprofetõd, kis jelabõd pietuksõs ja äb sāt urgõm Jumal suņdst.
1. Aga ka lȭigaprofetõd āt vond rov vail, kui ka täd vail lībõd lȭigaopatijid, kis kilgst sizzõl tūobõd ukkõ vījiḑi pietuks opatikši, ja jara kīeldõs Izandt, kis nēḑi um ulzõ vostõn, ne tūobõd iļ īžentš kierdiz ukkõ lēmiz.
2. Ja pǟgiņd kǟbõd nänt rumalit pierrõ, leb kīend sāb suoimdõt tuod riek.
3. Ja nǟlgalis volmizõs ne vostabõd jara tēḑi pietuks sõnadõks, kīend suņd juba amu äb vīb, ja nänt ukkõ lēmi äb tuk.
4. Sīepierast ku Jumal äb ūo voidõn engilḑi, kis voļt pattõ tiend, aga um nänt andõn, likkõs pimdizõ eļ oukõ, laz sāgõd pidtõt suņd pierast.
5. Ja ta äb ūo voidõn muinist māilmõ, aga um vaŗtõn kādõksmiņ Nōõ täm õigiz jutlõz pierast, ku ta kāimiz patud viedpaizimiz äbuskliz māīlma pǟl.
6. Ja jālgabõd Zodom ja Gomorra tūgiz pands, ta um nänt jara kuodštõn ukkõ lēmiz pierast, nägţõksõks näntõn, kis jeddõpēḑin äb jelat jumalkartõksõs;
7. Ja um ulzõ pästõn õigiz Lōt, kis kāndiz vaijõ leb uidloppõnd rumaliz jelamiz;
8. Sīepierast ku se õigi nänt vail jellõs um entš jengs vaijõ kandõn pǟvast päuvõ nǟds ja kūlõs nänt äbõigiži tīeḑi.
9. Izand mūoštab ulzõ pästõ kērtamizõst jumalkartliži, aga äbõigiži piddõ kuod pǟva pierast, laz ne sāgõd suņdtõt;
 1 Kor. 10, 13;
10. Aga ama emiņ nēḑi, kis leja pierrõ kǟbõd rumalist imud sizal ja iļimiḑi pūolgõbõd.
Ne āt pārgiļd, sūrpǟd, kis äb kārtat laitõ nēḑi, kis ouvs pīlõbõd,
11. Laz kil engõld jouds ja võimizõs sūrimõd volgõd, ne äb kāndat kuodõ iļ nänt Izand jeds laitõs.
12. Aga ne kui äbmuoistlist lūomõd, kis ila pierrõ āt sindõnd akkimiz ja tapamiz pierast, lǟbõd, laitõs, missõst ne äb sāt aru, entš ukkõ lēmizõs, ka ukkõ.
13. Ne sābõd äbõigõm palkõ;
āt rīemlist jega pǟva sīedõ ja jūodõ; ne āt roppist ja nīgrõmd, nǟlgalist entš imud sizal, ku ne āt tädkõks kubs jūotikšis.
14. Nänt sīlmad āt abjelamiz rikkimist tǟdõd, ne äb jetat patst jara piettõs äbpīldzist jēngõd; nänt sidam um irdtõt nǟlgaliz volmiz jūr; ne āt jara vandõt lapst.
15. Kilgõ jettõnd õigiz riek ne lekšt umbõ, kǟds Beor pūoga Bileam riek pierrõ, kis ārmastiz äbõigõm palkõ,
 4 Moz. 22, 7;
16. Aga ta sai suņdtõt entš iļastamõd pierast; kāndamt kāndaji mǟmi lūomõz, rõkandõs rišting īels, kīeldiz jara profet jeksimiz mīel.
17. Ne āt kouvd ilm vieta ja pīlad īļingst eitõltõt, kīend pierast sāb pidtõt tõva pimdõm.
18. Sīepierast ku sūrliži tijaliži sõnḑi rõkandõs ne pietabõd jara leb rumalist leja imud nēḑi, kis tuodlist voļt jara urgõnd nēšti, kis jeksimizõs kǟbõd;
19. Näntõn vabamt tõitõs ne īž āt ukkõ lēmiz pālkalist, sīepierast ku kīenst mingi um vindtõt, sīe pālkali um ta.
20. Sīepierast ku až ne āt jara urgõnd māīlma paskan Izand ja Pästajiz Jēzus Kristus tundimizõs, aga sābõd tēgiž sizzõl siegdõt vindtõt, näntõks sāb tiglimizõks äb ku jedmõl;
21. Sīepierast volks näntõn paramstiz, ku ne õigõm riekkõ mittõ suggõ äb volkst tundõnd, äb ku, ku voļt tundõnd, kilgõ kīerõ pivast pandõksõst, mis näntõn voļ andtõt.
22. Aga näntõn um suggõn tuodliz vanasõna pierrõ: »Piņ sīeb ilzõ entš oksõntõkst», ja »piezdtõt siga vǟgrõb liega sizal.»
3. Pǟkabal.
 Perizõst āigast; iļ Kristus tulmiz ja kui um ēntšta sīe pǟl vaļmõstõmõst.
1. Armõd, juba tuoiz kēra ma kēratõb täddõn, kīenši ma leb nõv āndamiz virgtõb täd pūdist mīeldõ,
2. Laz tēg mǟdlõgõd sõnḑi, mis āt jeddõpēḑin rõkandtõt leb pivad profetõd ja leb täd apostõld Izand ja Pästajiz pandõks pierrõ.
3. Jedmõl tīedagid sieda, ku perižis pǟvis tulbõd vizad kēļštajid, kis īžentš imud pierrõ jelabõd
4. Ja rõkandõbõd: »Kus um täm tulmiz tõitõks?
Sīepierast ku sīest āigast, kuņtš izad āt maggõm innõnd, amad ažad āt īend, kui lūodõks īrgandõksõst.»
 Ez. 5, 19;
Ets. 12, 22;
5. Sīepierast ku ne pārgiļ pǟst äb tāt sieda tieudõ, ku vanast āt vond touvõd ja mā ullõ viedst ja vied sizal, pīlõs leb Jumal sõna,
 Mat. 24, 38; 1 Moz. 1, 2. 6. 9;
6. Leb mis sīe āiga māīlma um ukkõ lǟnd vieddõn paizõs.
7. Aga paldiņist touvõd ja mā sābõd leb täm sõna ārmakstõt, laz sāgõd tul pierast pidtõt suņd ja äbusklist rovz ukkõ lēmiz pǟva pierast.
8. Aga sieda ītõ um tīedamõst täddõn, armõd, ku ikš pǟva um Izand jūs kui tūontõ āigastõ ja tūontõ āigastõ kui ikš pǟva.
9. Izand äb vībt tõitõksõks, kui mingist sieda vībtimizõks pidabõd, aga ta um pitkamēļi mäd vastõ, ta äb tā ku mingi lǟks ukkõ, aga laz amad sāgõd mīel parantimiz jūr.
10. Aga Izand pǟva tulab kui salaj, missõs mõgandõksõks ukkõ lǟbõd touvõd, aga allist kaddõbõd kūmitõst, ja mā ja tīed täms palabõd jara.
 7; 1 Tes. 5, 2. 3;
Mat. 24, 29. 35;
11. Ku nei ama kadub, mingistõn siz täddõn um volmõst pivas jelamizõs ja jumalkartõksõs,
12. Vodlõs ja ruoikõs Jumal tulmiz pǟvan vastõ, leb mis touvõd pallõs kaddõbõd ja allist, kūmist, sullõbõd!
13. Aga mēg vodlõm täm tȭitamiz pierrõ ūži touvidi ja ūtõ mādõ, kus õigõm jelab.
 Ez. 65, 17; 66, 22;
14. Leb sīe, armõd, ku tēg sīe pǟl vodlõt, siz murrigid, laz tēg tämst sāgõd lieudtõt äbsīlist ja äblaitõt arms.
15. Ja mäd Izand pitkamīeldõ arrigid pästamizõks, kui ka mäd ārmaz veļ Paulus um täddõn kēratõn sīe kovalõz pierrõ, mis tämmõn um andtõt,
16. Kui ka amši kēris, kus ta iļ nänt ažad rõkandõb, kīenši mū um lǟlamstiz aru sādõb, mis ne äbopatõt ja kievammēļist immõr kīerõbõd, nei ku ka ne munt kērad āt näntõn entšõn ukkõ lēmizõks.
17. Tēg ni, armõd, sieda jeddõpēḑin tieudõs, vōidagid ēntšta, algõ, leb sīe tigtējid umbõ vīmiz īņi viedtõt, tēg sāgõd ulzõ entš viššõmst,
18. Aga kazagid mäd Izand ja Pästajiz Jēzus Kristus alastõms ja tundimizõs.
Tämmõn volg ouv nei ni, kui ka iganist päuvõ sāņi.
JĀŅ EŽMI KĒRA.
1. Pǟkabal.
 Kristusõst, täm sõnast ja pūdistimizõst patist.
1. Mis voļ īrgandõksõst, mis mēg ūom kūlõnd, mis mēg entš sīlmadõks ūom vaņtlõnd, mis mēg ūom nǟnd ja mis mäd kädud āt kāļõnd, sieda mēg tieutõm: mēg rõkandõm jelamiz sõnast —
2. Ja jelami um nägţõt, ja mēg ūom nǟnd ja mēg tapartõm ja mēg tieutõm täddõn iganist jelamist, mis voļ Iza jūs ja um mäddõn nägţõt —
3. Mis mēg ūom nǟnd ja kūlõnd, sieda mēg tieutõm ka täddõn, laz ka täddõn volgõ jag mädkõks, aga mäddõn um jag Izaks ja täm Pūogaks Jēzusõks Kristusõks.
4. Ja sieda mēg kēratõm täddõn, laz täd rīem volgõ täudli.
5. Ja se um se tieut, mis mēg tämst ūom kūlõnd ja täddõn tieutõm, ku Jumal um sieldõm ja täms äb ūo mittõ mingist pimdõmt.
6. Až mēg rõkandõm, ku mäddõn um jag tämkõks, ja kǟm pimdõms, mēg pietam ja äb tiem tuota.
7. Aga až mēg sieldõms kǟm, neme ta um sieldõms, siz mäddõn um jag īdtuoizõks, ja täm Pūoga Jēzus ver pūdistõb mēḑi amšti patist.
 Ebr. 9, 14;
8. Až mēg rõkandõm, ku mäddõn pattõ äb ūo, siz mēg pietam īžēntšta, ja tuož äb ūo mēši.
9. Až mēg entš patidi kaibõm, ta um ustatõb ja õigi, laz āndag andõksõks mäddõn patud ja pūdistõg mēḑi amast äbõigõmst.
10. Až mēg rõkandõm, ku äb ūom patidi tiend, mēg tiem tǟnda pietajõks, ja täm sõna äb ūo mēši.
2. Pǟkabal.
 Kristus vastantõb iļ mäd.
Kristus rov tēḑ um ārmastõks.
Lȭigakristus; nõv āndami īedõ Kristusõ.
1. Min läpškist, sieda ma kēratõb täddõn, algõ tēg tiegõd pattõ; ja až mingi tieb pattõ, mäddõn um vastantiji Iza jūs, se õigi Jēzus Kristus.
 Rom. 8, 34;
2. Ja täma um kubbõ lieppimi mäd patud pierast, aga äb īd mäd pierast, aga ka ama māīlma pierast.
3. Ja sīest mēg sām aru, ku ūom tǟnda tundõm sānd, až mēg täm pandõkši pidam.
4. Kis rõkandõb, ku ta tǟnda tundiji, ja äb pida täm pandõkši, se um pietaj, ja täms äb ūo tuota.
5. Aga kis pidab täm sõnnõ, sīes um tuodlist Jumal ārmastõks täudlizõks sānd; leb sīe mēg sām tundõm, ku ūom täms.
6. Kis rõkandõb, ku ta täm sizzõl īeb, sīen um entšõn ka nei jelamõst, kui ta um jellõn.
7. Armõd, ma äb kērat täddõn ūd pandõks, aga vana pandõks, mis täddõn um vond īrgandõksõst; se vana pandõks um sõna, mis tēg ūot kūlõnd.
8. Tegiž ma kēratõb täddõn ūd pandõks, mis um tuož täms ja tēši; sīepierast ku pimdõm lǟb piddiz, ja tuodli sieldõm juba pāistab.
9. Kis rõkandõb, ku ta um sieldõms ja gintõb entš veļļõ, se um pimdõms siedaig sāņi.
10. Kis entš veļļõ ārmastõb, se īeb sieldõmõ, ja täms äb ūo nukritõ.
11. Aga kis entš veļļõ gintõb, se um pimdõms ja kǟb pimdõms ja äb tīeda kussīn ta lǟb, sīepierast ku pimdõm um täm sīlmad sogdistõks tiend.
12. Ma kēratõb täddõn, läpškist, sīepierast ku patud sābõd täddõn andõksõks andtõt leb täm nim.
13. Ma kēratõb täddõn, izad, sīepierast ku tēg tundõt sieda, kis um īrgandõksõst; ma kēratõb täddõn, nūord, sīepierast ku tēg ūot äbjõvvõ võitõnd.
14. Ma kēratiz täddõn, lapst, sīepierast ku tēg tundõt Izzõ; ma kēratiz täddõn, izad, sīepierast ku tēg tundõt sieda, kis um īrgandõksõst; ma kēratiz täddõn, nūord, sīepierast ku tēg ūot veggist ja Jumal sõna īeb tēži, ja tēg ūot äbjõvvõ võitõnd.
15. Algid ārmastigid māilmõ, äb ka sieda, mis um māīlmas; až mingi ārmastõb māilmõ, täms äb ūo Iza ārmastõkst.
16. Sīepierast ku ama, mis um māīlmas, leja imu ja sīlmad imu ja jelamiz kȭrkõz, äb ūo Izast, aga um māīlmast.
17. Ja māīlma lǟb ukkõ ja täm imu, aga kis Jumal tāmist tieb, īeb iganõ.
18. Lapst, um perri stuņd.
Ja kui tēg ūot kūlõnd, ku lȭigakristus tulab, nei āt ka ni pǟgiņd lȭigakristusõd suggõnd; sīest mēg tundõm, ku um perri stuņd.
19. Ne āt ulzõ lǟnd mēšti, aga ne ist ūot mēšti; sīepierast ku až ne volkst vond mēšti, siz ne volkst kil mäd jūr īend; aga laz ne ēntšta nägţõgõd, ku ne äb ūot amad mēšti.
20. Ja täddõn um zalvimi sīest Pivast, ja tēg tīedat ammõ.
21. Ma äb ūo täddõn kēratõn sīepierast, ku tēg ät tīedat tuota, aga sīepierast, ku tēg tǟnda tīedat, ja sīepierast, ku mitikš pietuks äb tul tuodst.
22. Kis um pietaj, až äb se, kis kīeldõb, ku Jēzus um Kristus?
Se um lȭigakristus, kis kīeldõb jara Iza ja Puoga.
23. Jegaiks kis Puoga jara kieldeb, sīen äb ūo ka Izzõ.
Kis tapartõb Pūoga, tämmõn um ka Iza.
 p. 4, 15;
24. Mis tēg īrgandõksõst ūot kūlõnd, īegõ tēži; až tēži īeb, mis tēg īrgandõksõst ūot kūlõnd, tēg īet ka Pūoga sizzõl ja Iza sizzõl.
25. Ja se um se tõitõks, mis ta um tõitõn mäddõn: igani jelami.
26. Ma ūob kēratõn täddõn iļ nänt, kis tēḑi umbõ vībõd.
27. Ja zalvimi, mis tēg ūot tämst sānd, īeb tēži, ja täddõn äb ūo vajag, laz mingi tēḑi opatõg; aga kui se īž zalvimi tēḑi opatõb amas, nei ta um ka tuodli ja äb ūo pietuks, ja kui tēg ūot opatõt, nei īegid tämmõ.
28. Ja ni, läpškist, īegid tämmõ, laz, ku ta ēntšta nägţõb, mäddõn volgõ julgit ja mēg äb sāgõm tämst uidõl pandõt, täm tulmizõs.
29. Až tēg tīedat, ku ta um õigi, siz tīedagid ka, ku jegaikš, kis õigõmt tieb, um tämst sindõn.
3. Pǟkabal.
 Jumal lapstõn um lūotõks, õigõm, julgit.
1. Vaņtligid, mingiz ārmastõks Iza um andõn mäddõn, laz mēg sāgõm nuttõt Jumal lapstõks, ja volgõm; leb sīe māīlma mēḑi äb tund, sīepierast ku ta äb tund tǟnda.
2. Armõd, paldiņ mēg ūom Jumal lapst, ja vel äb ūo nǟdõbõks tund, mis mēg līm; mēg tīedam ka, ku ta tulab nǟdõbõks, mēg Iīm tämkõks ītist, sīepierast ku mēg nǟm tǟnda, mingi ta um.
 Rom. 8, 17;
3. Ja jegaikš, kīen um lūotõks täm pǟl, pūdistõb ēntšta, kui ta um pūdi.
4. Jegaikš, kis pattõ tieb, tieb ka äbõigõmt, ja pat um äbõigõm.
5. Ja tēg tīedat, ku ta um ēntšta nägţõn, laz võtag jara patud, ja täms äb ūo pattõ.
6. Jegaikš, kis īeb täm sizzõl, äb īe pattõ; jegaikš, kis pattõ tieb, äb ūo äb tǟnda nǟnd, äb ka tundõn tǟnda.
7. Läpškist, mitikš algõ vīgõ tēḑi umbõ; kis õigõmt tieb, um õigi, kui täma um õigi.
8. Kis pattõ tieb, um kurest, sīepierast ku kure tieb pattõ īrgandõksõst; sīepierast um Jumal Pūoga ēntšta nägţõn, laz artõg jara kure tīed.
9. Jegaikš, kis Jumalõst um sindõn, äb tie pattõ, sīepierast ku täm sīemt īeb tämmõ, ja ta äb või pattõ tiedõ, sīepierast ku ta um Jumalõst sindõn.
10. Leb sīe tulbõd nǟdõbõks Jumal lapst ja kure lapst; jegaikš kis äb tie õigõmt, äb ūo Jumalõst, ja kis äb ārmast entš veļļõ.
11. Sīepierast ku se um se tieut, mis tēg īrgandõksõst ūot kūlõnd, laz mēg ārmastõgõm īdtūoista.
12. Äb neme Kain, kis voļ tigst ja entš veļ māzõ tapiz.
Ja mikšpierast tapiz ta tǟnda māzõ?
Sīepierast, ku täm tīed voļt tiglist aga täm veļļõn õigist.
13. Algid imligid, veļid, až māīlma tēḑi gintõb.
 Mat. 5, 11;
14. Mēg tīedam, ku ūom tund kūolõmst jelamizõ, sīepierast ku ārmastõm veļidi; kis äb ārmast, īeb kūolõmõ.
15. Jegaikš, kis entš veļļõ gintõb, um rovz tapaji, ja tēg tīedat, ku mitīd rovz tapajizõn äb ūo igani jelami täm jūr ēji.
16. Sīes mēg ūom tundõnd ārmastõkst, ku täma um andõn entš jeng mäd pierast, ja mēg ūom vȭlgas andõ jēngõd veļid pierast.
17. Aga ku mingizõn um māīlma viļļõ ja ta nǟb, ku täm veļļõn um vajag, ja ta klõkšub entš sidam täm jedst vizzõ, kui īeb Jumal ārmastõks täm sizzõl?
18. Läpškist, algõm ārmastõm sõnaks äb ka kīelkõks, aga leb tīed ja tuod.
19. Sīest mēg tundõm, ku ūom tuodst, ja võim entš sidam täm jeds vagaks tiedõ;
20. Sīepierast až mäd sidam mēḑi ukkõ mūoštab, Jumal um sūrim kui mäd sidam ja tīedab ammõ.
21. Armõd, až mäd sidam äb mūošta mēḑi ukkõ, siz um mäddõn julgit Jumal jūs.
 Rom. 5, 1. 2;
22. Ja mis mēg ka pālam, mēg sām täm kädst, sīepierast ku mēg pidam täm pandõkši ja tiem, mis täm jeds um mīelpierast.
23. Ja se um täm pandõks, laz mēg uskõgõm täm Pūoga Jēzus Kristus nim pǟl ja ārmastõgõm īdtūoista, kui ta um pandõks andõn mäddõn.
24. Ja kis täm pandõkši pidab, īeb tämmõ ja ta täms; ja sīest mēg tundõm, ku ta īeb mēži, Vaimst, mis ta um andõn mäddõn.
 p. 4, 13;
4. Pǟkabal.
 Õigizõst usk opatõksõst ja ārmastaksõst.
1. Armõd, algid uskigid jegaīd vaimõn, aga kāļigid lebbõ vaimõd, kas ne āt Jumalõst; sīepierast ku pǟgiņ lȭigaprofetidi um ulzõ lǟnd māilmõ.
2. Sīes tēg võit tundõ Jumal Vaimõ: jegaikš vaim, kis tapartõb, ku Jēzus Kristus um lejas tund, um Jumalõst;
3. Ja jegaikš vaim, kis äb tapart iļ Jēzus, äb ūo Jumalõst, aga ta um lȭigakristusõst, iļ kīen tēg ūot kūlõnd, ku ta tulab ja um paldiņ juba māīlmas.
4. Läpškist, tēg ūot Jumalõst ja ūot nēḑi võitõnd, sīepierast ku se, kis um tēši, um sūrim äb ku se, kis um māīlmas.
5. Ne āt māīlmast, sīepierast ku ne rõkandõbõd māīlmast, ja māīlma kūlõb nēḑi.
6. Mēg ūom Jumalõst; kis Jumalt tūndõb, kūlõb mēḑi; kis äb ūo Jumalõst, äb kūl mēḑi; sīest mēg tundõm tuod Vaimõ ja jeksimiz vaimõ.
7. Armõd, ārmastõm īdtūoista, sīepierast ku ārmastõks um Jumalõst, ja jegaikš, kis ārmastõb, um Jumalõst sindõn ja tūndõb Jumalt.
8. Kis äb ārmast, äb tund Jumalt, sīepierast ku Jumal um ārmastõks.
9. Jumal ārmastõks mēši um sīes ēntšta nägţõn, ku Jumal um kaimõn entš āinagisindõn Pūoga māilmõ, laz mēg jelagõm leb täm.
10. Sīes um ārmastõks, äb sīes, ku mēg ūom ārmastõnd Jumalt, aga sīes, ku ta um ārmastõn mēḑi ja um kaimõn entš Pūoga jara lieppimizõks mäd patud pierast.
11. Armõd, až Jumal mēḑi nei um ārmastõn, ka mēg ūom vȭlgas īdtūoista ārmastõ.
12. Jumalt äb ūo mitikš mittõ kunagid nǟnd; až mēg īdtūoista ārmastõm, īeb Jumal mēži, ja täm ārmastõks um sānd täudlizõks mēši.
13. Sīes mēg tundõm, ku mēg īem tämmõ ja ta mēži, ku ta um andõn mäddõn entš Vaimst.
14. Ja mēg ūom nǟnd ja tapartõm, ku Iza um kaimõn Pūoga māīlma Pästajizõks.
15. Až mingi tapartõb, ku Jēzus um Jumal Pūoga, sīezõ īeb Jumal, ja ta Jumalõ.
16. Ja mēg ūom tundõnd ja uskõm sīe ārmastõks pǟl, mis Jumalõn um mēši.
Jumal um ārmastõks, kis īeb ārmastõksõ, īeb Jumalõ, ja Jumal īeb tämmõ.
17. Leb sīe um ārmastõks täudlizõks sānd mäd vail, laz mäddõn volgõ julgitõ kuod pǟvan, ku kui täma, ka mēg ūom sīes māīlmas.
18. Irmõ äb ūo ārmastõksõs, aga täudli ārmastõks ēţab irm ulzõ, sīepierast ku irm um vāja, aga kīen um irm, se äb ūo täudli ārmastõksõs.
19. Mēg ārmastõm sīepierast, ku ta um mēḑi jedmõl ārmastõn.
20. Až mingi rõkandõb, ku ta ārmastiji Jumalt ja gintõb entš veļļõ, se um pietaj, sīepierast ku kis äb ārmast entš veļļõ, kīentõ ta nǟb, se äb või ārmastõ Jumalt, kīentõ ta äb nǟ.
21. Ja se pandõks um mäddõn tämst, laz se, kis ārmastõb Jumalt, ka ārmastõg entš veļļõ.
5. Pǟkabal.
 Usk Jēzus pǟl vȭitab māilmõ.
Iļ Jumal pālamiz.
1. Jegaikš, kis uskub, ku Jēzus um Kristus, um Jumalõst sindõn; ja jegaikš, kis ārmastõb tǟnda, kis um sindtõn, ārmastõb sieda, kis um tämst sindõn.
2. Sīes mēg tundõm, ku ārmastõm Jumal läpši, až mēg Jumalt ārmastõm ja tiem täm pandõkst pierrõ.
3. Sīepierast um Jumal ārmastõks se, ku mēg täm pandõkši pidam, ja täm pandõkst äb ūot lǟlamd.
 Jāņ 14, 15. 23. 24;
4. Sīepierast vȭitab ama, mis Jumalõst um sindõn, māilmõ, ja se um se võit, mis vȭitab māilmõ: mäd usk.
5. Kis um, kis māilmõ vȭitab, až äb se, kis uskub, ku Jēzus um Jumal Pūoga.
6. Ta um se, kis um tund leb vied ja vier, Jēzus Kristus, äb vieds īd, aga vieds ja viers, ja Vaim um kis tapartõb, sīepierast ku Vaim um tuož.
7. Sīepierast ku āt kuolm, kis tapartõbõd:
8. Vaim ja vež ja ver, ja ne kuolm āt īd pierast.
9. Až mēg rovz tapartõkst vastõ võtam, Jumal tapartõks um sūrim, sīepierast ku se um Jumal tapartõks, ku ta um tapartõn iļ entš Pūoga.
10. Kis uskub Jumal Pūoga pǟl, sīes um se tapartõks; kis äb usk Jumal pǟl, se um tiend tǟnda pietajõks, sīepierast ku ta äb ūo uskõn sīe tapartõksõn, mis Jumal um tapartõn iļ entš Pūoga.
11. Ja se um se tapartõks, ku Jumal um andõn mäddõn iganiz jelamiz, ja se jelami um täm Pūogas.
12. Kīen um Pūoga, sīen um jelami; kīen äb ūo Jumal Pūoga, sīen äb ūo jelami.
13. Sieda ma ūob täddõn kēratõn, laz tēg, kis uskõt Jumal Pūoga nim pǟl, tīedagõd, ku täddõn um igani jelami.
14. Ja se um se julgit, mis mäddõn um täm pǟl, ku až mēg midagid pālam täm tāmiz pierrõ, ta mēḑi kūlõb.
 p. 3, 21. 22;
15. Ja až mēg tīedam, ku ta mēḑi kūlõb, mis mēg ka pālam, mēg tīedam, ku sām nänt pālandõkst pierrõ, mis mēg täm kädst ūom pallõnd.
16. Až mingi nǟb entš veļļõ pattõ tiem, pattõ äb kūolõm vertlist, laz ta pālag, ja ta āndab tämmõn jelamist, näntõn, kis äb ūot kūolõm vertlist pattõ tiend.
Um pat kūolõm vertli, iļ sīe ma äb kīt, laz pālag.
 Mat. 12, 31;
17. Jegaikš äbõigõm um pat, ja um pat, mis äb ūo kūolõm vertli.
18. Mēg tīedam, ku jegaikš kis Jumalõst um sindõn, äb tie pattõ; aga kis Jumalõst um sindõn, vōidab ēntšta, ja äbjõva äb sā tämmõn jūrõ pūtõm.
19. Mēg tīedam, ku ūom Jumalõst, ja ama māīlma pīlõb äbjõvams.
20. Aga mēg tīedam, ku Jumal Pūoga um tund ja um andõn mäddõn mūoštõks, laz mēg tundõgõm tuodlistõ ja volgõm tuodlizõs, täm Pūogas, Jēzusõs Kristusõs.
Ta um se tuodli Jumal ja igani jelami.
 Jāņ 17, 3;
21. Läpškist, vōidagid ēntšta, lȭigajumalist.
JĀŅ TUOI KĒRA.
 Opatõks, kui um ārmastõmõst ja ēntšta vōidamõst lȭigaprofetist.
1. Vaņim ulzõ kuoŗdõt jemandõn ja täm lapstõn, kīenḑi ma ārmastõb tuods, ja äb ma ikšiggiņ, aga ka amad, kis tundõbõd tuota,
 1 Ptr. 5, 1; 3 Jāņ 1
2. Leb tuod, mis mēži īeb ja līb mädkõks iganõs.
3. Alastõm, alastõz ja arm volgõ tädkõks Jumalõst Izast ja Jēzusõst Kristusõst, Iza Pūogast, tuods ja ārmastõksõs.
4. Ma ūob väggõ rīemli, ku ūob sin lapst vail lieudõn, kis kǟbõd tuods, kui mēg pandõks ūom sānd Iza kädst.
5. Ja ni ma pālab sīnda, jemand, äb neme ūd pandõks sinnõn kēratõs, aga mis mäddõn um vond īrgandõksõst, laz ārmastõgõm īdtūoista.
6. Ja se um se ārmastõks, laz mēg kǟgõd täm pandõkst pierrõ; se um se pandõks, kui tēg ūot kūlõnd īrgandõksõst, laz tēg täm pierrõ kǟgõd.
7. Sīepierast ku māilmõ um tund pǟgiņ umbõ vījidi, kis äb tapartõt, ku Jēzus um Kristus, kis um tund lejas; seļļi um umbõ vīji ja lȭigakristus.
8. Vaņtligid īžentš pǟl, algõ mēg kātõgõm, iļ mis mēg ūom tīedõ tiend, aga laz sāgõm täud pālka.
9. Mitīdõn, kis um iļastaj ja äb tie Kristus opatõks pierrõ, äb ūo Jumalt; kis īeb sīezõ opatõksõ, sīen um nei Iza kui ka Pūoga.
10. Až mingi tulab täd jūr ja äb tūo sīe opatõks, sieda algid võtagid kuoddõ sizzõl ja algid tēriņtigid tǟnda,
11. Sīepierast ku kis tǟnda tēriņtõb, sīen um jag täm äbjõvad tīed jūs.
12. Minnõn volks täddõn pǟgiņ kēratõmõst, set ma iz tā leb papier ja tint; aga ma lūotõb täd jūr sādõ ja sū sū vastõ rõkandõ, laz mäd rīem volgõ täudli.
13. Sīnda tēriņtõbõd sin ulzõkuoŗdõt sõzar lapst.
JĀŅ KUOLMÕZ KĒRA.
 Kui um vastõ võtamõst veļidi.
Äbjõvast nägţõksõst um ēntšta vōidamõst.
1. Vaņim armõn Gajusõn, kīentõ ma ārmastõb tuods.
2. Ārmaz, ama emiņ ma tarmõb, laz sinnõn jõvist lǟgõ ja laz volgõ tīerairg, neiku sin jengõn jõvist lǟb.
3. Ma voļ väggõ rīemli sīepierast, ku veļid tuļt ja tapartist iļ sin tuod, kui sa tuods kǟd.
4. Sūrimt rīemõ iļ sīe äb ūo minnõn, laz kūlõg, ku min lapst kǟbõd tuods.
5. Ārmaz, sa jelad kui ustatõb sīekõks, mis sa veļid ja vȭrbõd pierast ūod tiend,
6. Kis iļ sin ārmastõks āt tapartõnd lātkub jeds; sa tied jõvist, ku nēḑi jara sātõd, kui um sǟdzistiz Jumal jeds.
7. Sīepierast ku ne āt ulzõ lǟnd täm nim pierast, mittõ midagid võttõs pagand kädst.
8. Mäddõn ni um seļļiži vastõ võtamõst, laz sāgõm īņitīelistõks tuod jūs.
9. Lātkubbõn ma ūob rāz kēratõn, aga Diotrefes, kīen um mīel pierast ežmizõn vōlda nänt vail, äb võta mēḑi vastõ.
10. Ku ma tulab, ma mǟdlõb leb sīe iļ täm tīed, mis ta tieb, äbjõvad sõnadõks jorrõs iļ mäd; ja sīeks äb andõs armõ: ta īž veļidi vastõ äb võta ja kīeldõb näntõn, kis sieda tābõd, ja ēţab ulzõ lātkubst.
11. Ārmaz, ala tie tagan äbjõvan, aga jõvan; kis jõvvõ tieb, um Jumalõst, kis äbjõvvõ tieb, äb ūo nǟnd Jumalt.
12. Iļ Demetrius sāb tapartõt amšti, ka tuodst entšõst; ja ka mēg tapartõm, ja tēg tīedat, ku mäd tapartõks um tuodli.
13. Minnõn volks pǟgiņ sinnõn kēratõmõst, aga ma äb tā tintõks ja tūrgõks kēratõ sinnõn.
14. Aga ma lūotõb pakand nǟdõ sīnda, ja mēg rõkandõm sū sū vastõ.
15. Arm volgõ sinnõn.
Sõbrad tēriņtõbõd sīnda; tēriņt sõbridi nim pierrõ.
JĀKOBUS KĒRA.
1. Pǟkabal.
 Kāndatõm pivastõm.
Jumal um amad jõvad andõd āndaji.
Õigi jumalpalkimi.
1. Jākobus, Jumal ja Izand Jēzus Kristus pālkali, kādtuoistõn sugkazamdõn, kis āt laigald pildõt, rīemõ.
2. Min veļid, pidagid sīe täud rīemõks, až tēg mitmõsuglist kērtamist sizzõl sadat,
3. Tieudõs, ku täd usk lebbõ kāļimi āndab kāndatõmt.
4. Aga kāndatõm volgõ täudli tīe, laz tēg volgõd täudlist ja tierrõd, algõ täddõn mittõ midagid pūtõg.
5. Aga až mingizõn tēšti pūtõb kovalõst, laz ta pālag sieda Jumal kädst, kis amadõn āndab jõvast mīelst, äb jeddõ eitõs, ja tämmõn sāb andtõt.
6. Aga ta pālag usks, äb kādlõs; sīepierast ku kis kādlõb, um īti mier laintkõks, mis tūlst sāb eitõt ja eitõltõt.
7. Sīepierast algõ seļļi rišting arrõg, ku ta midagid sāb Izandõst.
8. Mīez, kis kādlõb, um äbpīldzi amši entš riekis.
9. Aga madalõst kȭrdast veļ laz sūrslõg entš illitõks,
10. Aga rikaz entš madalitõks, sīepierast ku ta kadub kui āina pusk.
11. Sīepierast ku pǟva kārgõb kīebitõks, ja āina veimõb jara, ja täm pusk pudub māzõ, ja täm näg knaššõm kadub; nei veimõb jara ka rikaz entš riekud pǟl.
12. Pivali um mīez, kis kērtamizõs um pīldzi, ku ta um lebbõ kāļdõt, ta sāb jelamiz krūonõ, mis Izand um tõitõn näntõn, kis tǟnda ārmastõbõd.
13. Mitikš, kis sāb kertõt, algõ kītõg, ku ta Jumalõst sāb kertõt, sīepierast ku Jumal äb ūo kertõt äbjõvaks, äb ka ta īž mingist kērta.
14. Aga jegaikš sāb kertõt, uktõt ja viedtõt ižentš imušti.
15. Pierast ku imu um vastõ võttõn, tämst sīndõb pat, aga ku pat um tiedõt, tämst sīndõb kūolõm.
16. Algid ligid umbõ, min armõd veļid.
17. Jegaikš jõva and ja jegaikš täudli āndami um ildõst māzõ tund, sieldõmõd Izast, kīen jūs äb ūo mūtimist, äb vil vaidimist.
18. Ta um mēḑi sindtõn leb entš tuod sõna, laz mēg volgõm täm lūodõks ežmist.
19. Sīepierast, min armõd veļid, volgõ ka jegaikš rišting kierdi kūlõ, lougli rõkandõ, lougli kõzas;
20. Sīepierast ku rišting kõza äb tie sieda, mis um õigi Jumal jeds.
21. Leb sīe jara pand ama äbpūdiz volmiz ja äbjõva, mis um sūr, võtagid vastõ tazamīelkõks sīe tēži pistatõt sõna, mis võib pästõ täd jēngidi.
22. Aga volgid sõna tējid, äb īd kūlijid, īžēntšta jara piettõs.
 Mat. 7, 26;
23. Sīepierast ku až mingi um, sõna kūliji ja äb tēji, ta um īti mīekõks, kis entš lejalist palgõ nǟb spīegiļs;
24. Sīepierast ku ta ēntšta nǟnd ja jara lǟnd um ka ildīn jara unnõn, mingi ta voļ.
25. Aga kis jeddõpēḑin langõn vaņtlõb vabam täudlizõ pandõkst opatõksõ ja īeb tämmõ, se äb ūo unniji kūliji aga tīe tēji, ta um pivali entš tiemizõs.
 p. 2, 12;
Rom. 8, 2;
26. Až mingi arrõb, ku ta palkõb Jumalõn äb vāļikšõs entš kīeldõ, ja pietab entš sidamt, sīe jumalpalkimi um tijali.
27. Pūdi ja äbriktõt palkimi Jumal ja Iza jeds um se: bārläpši ja lesknaiži lǟdõ vaņtlõm nänt ädas ja īžēntšta piddõ pūdist māīlmast.
2. Pǟkabal.
 Äb ūo tǟdõl panmõst rišting palgõ.
Jelzi ja kūolõn usk.
1. Min veļid, algõ mäd ouv Izand Jēzus Kristus usk volgõ seļļi, ku tēg rišting palgõ tǟdõl pant.
2. Sīepierast ku až täd zinagogõ tulks mīez kuldiz sūormõksõks ildzis ēḑmõs, aga tulks ka joutõm äbpūdis ēḑmõs,
3. Ja tēg vaņtlõkst sīe pǟl, kis ildzist ēḑmõst kāndab, ja rõkandõkst: Ista tǟn jõvvõ kūožõ; ja rõkandõkst joutõm pǟl: Sa pīl sǟl või ista min jālgadaliz jeddõ,
4. Kas tēg ät tiet vaitõ īžentšõs ja ät ūot sānd kuodkāndajidõks äbjõvvõ arrõs?
5. Kūligid, min armõd veļid!
Kas Jumal äb ūo ulzõ kuoŗŗõn māīlma joutõmḑi, kis rikkõd usks āt ja sīe vald pierrijid, mis ta um tõitõn näntõn, kis tǟnda ārmastõbõd.
 1 Kor. 1, 26;
6. Aga tēg ūot joutõmdõn uidõ tiend; kas rikkõd äb ūot ne, kis iļ täd pēļist käta võtabõd ja tēḑi vībõd kuod jeddõ?
7. Kas ne äb suoimõt sieda jõvvõ nimmõ, missõks tēg ūot nuttõt?
8. Až tēg ni kēņig pandõkst opatõkst täutõt kēra pierrõ: »Ārmast entš ležglist kui īžēntšta,» tēg tiet jõvist.
9. Aga až tēg rišting palgõ tǟdõl pant, tēg tiet pattõ, leb pandõkst opatõks tēg sāt ilzõ nägţõt kui iļastajid.
10. Sīepierast ku kis ama pandõkst opatõks pidab ja lõuglõb īd jūs, se sāb sīlizõks amad jūs.
11. Sīepierast ku kis um kītõn: »Ala rik abjelamist,» um ka rõkandõn: »Ala tapa.» Až sa ka abjelamist äb rik aga tapad, sa sād pandõkst opatõks iļastajizõks.
12. Nei rõkandigid, nei tiegid, kui iļ kīend sāb kuod kandtõt leb vabam pandõkst opatõks.
13. Sīepierast līb sīen, kis äb lī vond alastli, äbalastli kuod; alastõm sūrslõb vastõ kuodõ.
14. Mis se äbţõb, min veļid, až mingi rõkandõb, ku tämmõn voļļi usk, aga äb ūo tīeḑi; usk äb või tǟnda pästõ.
15. Až veļ või sõzar volkst paļļõd ja näntõn pūtõks jegapäuvist tuoitõ
16. Ja mingi tēšti rõkandõks nänt pǟl: Ligid arms, peisligid ja tūoitagid ēntšta, ja tēg ät āndakst näntõn, mis lejan um vajag, mis se äbţõks?
17. Neiīž ka usk, až tämmõn äb ūo tīeḑi, um kūolõn īžentšõs.
18. Aga mingi võiks rõkandõ: Sinnõn um usk, ja minnõn āt tīed; nägţ minnõn entš uskõ ilm tieḑi, ja ma nägţõb sinnõn leb tīed entš uskõ.
19. Sa uskud, ku um ikšāinagi Jumal.
Sa tied jõvist; ka kured uskõbõd ja veržõbõd.
20. Aga kas sa tād aru sādõ, sa tija rišting, ku usk ilm tīeḑi um kūolõn?
21. Kas mäd iza Abraam äb ūo õigistõt leb tīed, ku ta vīž entš pūoga Izaak āltar pǟl oppõrõks?
22. Sa nǟd, ku usk um vond īņitīeli täm tīed jūs, ja leb tīed um usk sānd täudlizõks;
23. Ja um täutõt kēra, mis rõkandõb: »Abraam um uskõn Jumalõn, ja se um tämmõn õigõmõks ardõt,» ja ta um nuttõt Jumal sõbraks.
 1 Moz. 15, 6;
24. Tēg nǟt, ku rišting sāb õigistõt leb tīed ja äb leb usk īd.
25. Aga kas ka puort Raab äb ūo neiīž õigistõt leb tīed, ku ta kaimditi vastõ võtiz ja pids mūdõ riekkõ ulzõ lasiz?
 Ebr. 11, 31;
26. Sīepierast kui leja ilm vaimõ um kūolõn, neiīž ka usk ilm tīeḑi um kūolõn.
3. Pǟkabal.
 Iļ rišting kīel.
1. Min veļid, algid sāgid amad opatijidõks, tieudõs ku mēg sām sūrimt suņdõ.
2. Sīepierast ku mēg amad pǟgiņ lõuglõm.
Až mingi äb lõuglõ sõnas, se um täudli mīez, joudzi ka vāļikšõ iļ ama.
3. Ja až mēg panm ibbistõn rōdad sūzõ, laz ne mēḑi kūlõgõd, mēg juondõm ka ama nänt leja.
4. Vaņtl, ka lājad, mis nei sūrd āt ja sābõd ajtõt vegižist tūlšti, ne sābõd kīerdõt leb piškiz saps kussīn se tāb, mis mojjõ āndab.
5. Neiīž um ka kēļ piški nipsta ja tieb sūrdõ.
Vaņtl, kui piški tuļ, mingist mõtsõ ta palam altõb.
6. Ka kēļ um tuļ, äbõigõm māīlma; kēļ pīlõb mäd nipstad vail, ta tieb ama leja äbpūdizõks ja altõb palam ama immõr jelamiz riek, ja ta um leb eļ palam altõt.
7. Sīepierast ku ama lūomõd, kui līndõd, roppijid ja mierlūomõd, ila sāb vāļikštõt ja um sānd vāļikštõt leb rišting ila.
8. Aga kīeldõ, pāikal äbpīlijist äbjõvamt, tǟta kūolõmt tūojist, äb sȭita mitikš rišting vāļikšõ.
9. Tämkõks mēg kītõm Jumalt ja Izzõ, ja tämkõks mēg vannõm jara rovšti, kis Jumal näg pierrõ āt lūodõt.
10. Sīest entšõst sūst tulbõd ulzõ pivastimi ja vannimi.
Min veļid, sīen äb ūo nei volmõst.
11. Kas ovat āndab jūokšõ īdst oukst magḑizõn ja kibḑizõn?
12. Min veļid, vīgõpū äb või kandõ eļmāridi, äb vīnõpū vīgõmāridi; neiīž äb või vež tiedõ sūolist magḑizõks.
13. Kis tēšti um koval ja muoistli, laz nägţõg leb jõva jelamiz entš tīeḑi louglizõs kovalõzõs.
14. Aga až täddõn um täd sidamis kibḑi nukkõr mēļ ja gint, siz algid sūrsligid ja algid pietagid vastõ tuota.
15. Se äb ūo se kovalõz, mis ildõst māzõ tulab, aga ta um māīlmali, ilali, kurest.
16. Sīepierast ku kus um nukkõr mēļ ja rīḑlimi, sǟl um siegandõks ja amţi tigli tīe.
17. Aga kovalõz, mis um ildõst, um ežmõks pūdi, siz armõ pidaji, alaandli, kūldzi, täuž alastõmt ja jõvḑi vīļakazḑi, õigi, äbsūrli.
18. Aga õigõm vīļakaz sāb kildõt arms näntõn, kis armõ pidabõd.
 Ez. 32, 17;
4. Pǟkabal.
 Tigli imu um jegaīd pat īrgandõks.
Iļ mitmõsuglist kristlist eldõmd.
1. Kust tulbõd suodad ja kust taplimist täd vail?
Kas äb sǟld, täd imud pūolst, mis suoḑikšõbõd täd nipstis?
2. Tēg imustõt ja täddõn äb ūo, tēg tapat ja gintõt ja ät võit sādõ, tēg taplõt ja suoḑikšõt.
Täddõn äb ūo leb sīe, ku tēg ät pālat.
3. Tēg pālat ja ät sāt, leb sīe ku tēg äbjõvist pālat, laz tēg sieda entš imud sizal kȭlbatõgõd.
4. Tēg abjelamiz rikkijid, kas tēg ät tīedat, ku māīlma sõbruz um Jumal gint?
Kis siz ni māīlma sõbra tāb vōlda, sāb Jumal vastukstnikaks.
 Luk. 6, 26;
5. Või tēg arrõt, ku kēra tijald rõkandõb: »Kadstimiz sāņi ta imustõb vaimõ, mis mēši jelab.»
 2 Moz. 20, 3. 5;
6. Aga ta āndab sūrimt alastõmt, leb sīe ta rõkandõb: »Jumal pidab vastõ sūrlistõn, aga alaandlistõn ta āndab alastõmt.»
 Zvs. 3, 34; lob 22, 29;
7. Siz ni āndagid ēntšta Jumal ala, aga pīligid vastõ kuren, ja ta ūrgõb tēšti.
8. Tulgid ležgõl Jumalõn, ja ta tulab ležgõl täddõn; patlist, tiegid pūdistõks kädud ja sidamd äbsīlistõks, kis kādlõt.
 Zak. 1, 3;
9. Oppigid tundõm äddõ ja volgid muraglist ja itkigid; täd nagrimi sāgõ voikimizõks ja rīem muraglitõks.
10. Volgid alaandlist Izand jeds, ja ta ilantõb tēḑi.
11. Veļid, algid volgid kīeldkāndajid entš vail.
Kis entš veļ vastõ um kīeldkāndaji või kāndab kuodõ iļ entš veļ, se um kīeldkāndaji pandõkst opatõks vastõ ja kāndab kuodõ iļ pandõkst opatõks; aga až sa kuodõ kāndad iļ pandõkst opatõks, sa äd ūo pandõkst opatõks täutiji, aga kuodkāndaji.
12. Ikš āinagi um pandõkst opatõks āndaji ja kuodkāndaji, ta võib pästõ ja ukkõ vīdõ; aga kis sa ūod, ku sa iļ tuoiz kuodõ kāndad.
 Mat. 7, 1;
13. Nei siz tēg, kis rõkandõt: Tämpõ või mūpõ mēg lǟm sīezõ või sīezõ jālgabõ ja līm sǟl īd āigast ja kōpikšõm ja peļļõm.
14. Tēg ät tīedat mis mūpõ sugub.
Mingi um täd jelami?
Tēg ūot our, mis lītiz irg um nǟdõb ja pierast jara kadub.
15. Sīe azmõl volks täddõn rõkandõmõst: Až Izand tāb ja mēg jelam, tiem sieda või mūdõ.
16. Aga ni tēg sūrslõt entš sūrslimizõs; ama seļļi sūrslimi um tigli.
17. Kis ni mūoštab jõvvõ tiedõ ja äb tie, sīen ta um pattõks.
 Luk. 12, 47
5. Pǟkabal.
 Rikuz um tija aža.
Um volmõst kāndatlizõn vodlõs Izand tulmiz pǟl.
Iļ rujad um Jumalt pālamõst.
1. Nei siz, tēg rikkõd, itkigid räukõs iļ ädad, mis täd pǟl tulbõd.
2. Täd rikuz um jara märgõn, täd ēḑmõd āt kuoišti sīedõt,
3. Täd kūlda ja õbdõ um jara rūostõn, ja nänt rūost līb täddõn tapartõksõks ja sīeb täd leja jara kui tuļ.
Tēg ūot viļļõ voikõnd peris päuvši.
4. Vaņtl, tīelist pālka, kis täd nūrmidi āt jellõnd, mis tēg ūot sizzõl piddõnd, ōŗõb, ja nītijid räukimi um tund Izand Tsebaot kūorad jeddõ.
5. Tēg ūot imud sizal jellõnd mā pǟl ja ūot imustõnd; tēg ūot entš sidamḑi sīetõnd neme tapamiz pǟva pierast.
 Luk. 16, 19. 25;
6. Õigiz tēg ūot jara kuodštõnd, māzõ tappõnd; ta iz pida vastõ täddõn.
7. Volgid ni kāndatlist, veļid, Izand tulmiz sāņi.
Vaņtl, mātīeli vodlõb tõurõst mā vīļakazzõ, ta um kāndatli täm vastõ, kuņtš se sāb varalist ja obalist vīmõ.
 Luk. 21, 19;
8. Volgid ka tēg kāndatlist, višiņtigid entš sidamḑi, sīepierast ku Izand tulmi um ležgõl.
9. Veļid, algid voikigid īdtuoiz vastõ, algõ tēg sāgõd ukkõ muoistõt; vaņtl, kuodkāndaji pīlõb uks jeds.
10. Veļid, võtagid kāndatimiz ja kāndatõm nägţõksõks profetõd, kis āt rõkandõnd Izand nims.
11. Vaņtl, mēg kītõm nēḑi pivalistõks, kis kāndatlist āt vonnõd; tēg ūot kūlõnd iļ Iob kāndatimiz ja ūot nǟnd Izand loptamist, ku Izand um alastli ja alastiji.
12. Aga iļ ama, min veļid, algid vānastigid äb touvõ jūs, äb mā jūs, äb mingiz mū vānastõksõks; aga täd ‘nä’ volgõ ‘nä’ ja ‘äb’ ‘äb’, algõ tēg tulgõd suņd ala.
13. Kis täd vail tiggõ kāndatõb, laz pālag Jumalt; kis um jõva mīel jūs, lōlag kītõks loulõ.
 Lr. 50, 15;
14. Kis ruja um täd vail, laz kutsõg lātkub vaņimiḑi ja pangõ näntõn iļ entš Jumalt pālam, ku ne eļkõks zalvõbõd Izand nims.
15. Ja usk pālandõks pästab rujjõ, ja Izand nustab tǟnda ilzõ, ja až ta um pattõ tiend, se sāb tämmõn andõksõks andtõt.
16. Kaibigid siz īdtuoizõn entš patidi ja pālagid Jumalt īdtuoiz jedst, laz tēg sāgõd tierrõks;
õigiz veggi pālandõks sȭitab pǟgiņ.
17. Elias voļ mädkõks īti rišting ja pallõs pāliz Jumalt, algõ vīmõ sadag, ja vīmõ iz sada mā pǟl kuolm āigastõ ja kūž kūdõ.
 1 Kēņ. 17, 1;
18. Ja ta pāliz tegiž Jumalt, ja touvõz āndiz vīmõ, ja mā tuoi entš vīļakazzõ.
19. Min veļid, až mingi täd vail um tuod jūst umbõ lǟnd ja mingi tǟnda tāgiž kīerõb,
20. Laz tīedag, ku se, kis patlist tāgiž kīerõb täm umbõ lēmiz riekst, pästab täm jengõ kūolõmst ja katab patud pǟgiņimt.
 Lr. 51, 15;
JŪDAS KĒRA.
 Laz volgõ sieldi opatõks ja jelami umbõ vījid vastõ.
1. Jūdas, Jēzus Kristus pālkali ja Jākobus veļ, nänt kutstõtõn, kis āt pivastõt leb Jumal Iza ja voidtõt leb Jēzus Kristus.
2. Alastõm ja arm ja ārmastõks lǟgõ jo sūrõks tēši.
3. Armõd, amas ints tāds täddõn kēratõ iļ pästamiz, mis mäddõn um kubs, minnõn voļ täddõn kēratõmõst nõvvõ andõs, laz tēg võikslõgõd iļ usk, mis ikškõrd pivadõn um andtõt.
4. Sīepierast ku mingist rovz āt kilgst sizzõl puggõnd, kis jedmõl āt jeddõpēḑin tǟntõt sīe suņd pierast;
äbusklist, kis mäd Jumal alastõm immõr kīerõbõd rumalitõ, kīeldõbõd jara sīe īdāinagiz vāļikšijiz ja mäd Izand Jēzus Kristus.
5. Aga ma tāb täddõn, kis sieda ammõ tīedat, mǟdlõ, ku Izand ežmõks um pästõn rov Egiptmāld, tuoizõks ta um nēḑi, kis äb ūot uskõnd, ukkõ vīnd.
6. Ja engõld, kis entš iļļist kõrdõ äb ūot voidõnd, aga jetist entš jeltõb kūožõd, ta um piddõn sīe sūr pǟva suņd pierast pimdõms iganist siḑmõdõks.
7. Kui Zodom ja Gomorra ja jālgabõd nänt immõrkouţi, kis neiīž kui ne puortimizõks jelist ja keit mū leja tagan, āt pandõt iganiz tul nägţõksõks, õigõmt kandõs,
8. Neiīž ka ne unnējid rikkõbõd lejjõ ja puolgõbõd vāļikštõkši ja suoimõbõd ouvõmt.
9. Aga pǟengõl Mihael, ku ta kureks rīdļõs tämmõn vastõ rõkandiz Mōzus leja pierast, iz tuoḑ suoimimiz kuodõ iļ täm kandõ, aga rõkandiz: Laz Izand sīnda suņdõg.
 Dan. 12, 1;
10. Aga ne suoimõbõd, missõst ne äb sāt aru; aga mis ne, ila pūolst kui äbmuoistlist lūomõd, aru sābõd, sīes ne lǟbõd ukkõ.
11. Äda näntõn, ku ne āt kǟnd Kain riekkõ ja sadabõd peļmiz pierast Bileam jeksimiz sizzõl ja lǟbõd ukkõ Kōra vastõ rõkandimizõs.
12. Ne āt ne roppist, kis täd ārmastõks sīemist jūs īņisīeds ilm irmõ ēntšta täutõbõd; ne āt pīlad ilm vieta, tūļšti ajtõt, paļļõd, äbkazlist, kakš kõrd kūolõnd, jūrdkõks ulzõ kīsktõt pūd,
13. Irmzist mier lainõd, īžentš uidõ vātõs, umbõ lējid touvõtǟdõd, kīend pierast sāb pidtõt tõva pimdõm iganõs.
14. Aga iļ nänt um jeddõpēḑin kītõn ka seismõz Adamst, Enok, rõkandõs: »Vaņtl, Izand tulab entš pǟgiņ tūontõd pivadõks
15. Kuodõ kāndam iļ amad ja amḑi äbuskliži suņdõm amad nänt äbusk tīed pierrõ, mis ne pats āt tiend, ja iļ ama viza, mis patlist äbusklist täm pǟl āt rõkandõnd.»
16. Ne āt nurikšijid, kaibijid, kis entš imud pierrõ jelabõd, ja nänt sū rõkandõb ukastiz, ne panbõd näggõ tǟdõl peļmiz pierast.
17. Aga tēg, armõd, pidagid mīels sõnḑi, mis täddõn āt jeddõpēḑin kītõt leb mäd Izand Jēzus Kristus apostõld,
18. Ku ne täd pǟl rõkandist, ku perizõl āigal lībõd kēļštajid, kis kǟbõd entš äbusk imud pierrõ.
19. Ne āt, kis tiebõd laggimist, ilalist ilm vaimõ.
20. Aga tēg, armõd, parantigid ēntšta entš ama jõvas usks, Jumalt pallõs Pivas Vaims.
21. Pidagid ēntšta Jumal ārmastõksõs, vodlõs mäd Izand Jēzus Kristus alastõm pǟl iganiz jelamiz pierast.
22. Ja volgid alastlist tuoist vastõ, lebbõ arrõs.
23. Aga pästagid leb kartõks, nēḑi ulzõ tõmbõs tulst, gintõs ka leb leja ropizõks tiedõt ēḑmõst.
 Jak. 5, 19. 20;
24. Aga sīen, kis um veggi tēḑi voidõ, ku tēg ät lõuglõt, ja äbsīliži pānda entš ouvõm jeddõ rīems,
 Tes. 5, 23;
25. Īdõn Jumalõn, mäd Pästajizõn, leb mäd Izand Jēzus Kristus volgõ ouv, ama sūr ouvõm ja võimi amast iganõst ja paldiņ ja amas iganõs.
Amen.
 Rom. 16, 27;
JĀŅ NÄGANDÕKS.
1. Pǟkabal.
 Jēzus nägţõb ēntšta Jāņõn.
1. Jēzus Kristus nägandõks, mis Jumal tämmõn um andõn, laz nägţõg entš pālkalistõn, missõn piga um suggõmõst; ja sīe ta um seļtõn, kaimõs, leb entš engõl entš pālkalizõn Jāņõn,
2. Kis täsa tapartõb iļ Jumal sõna ja iļ Jēzus Kristus tapartõks, mis ta um nǟnd.
3. Pivali um, kis lugub ja kis kūlõbõd nēḑi profetimiz sõnḑi ja pidabõd, mis täms um kēratõt; sīepierast ku āiga um ležgõl.
4. Jāņ nänt seis lātkubudõn, mis āt Āziamāl: Alastõm volgõ täddõn ja arm sīest, kis um ja kis um vond ja kis tulab, ja nēšti seis vaimist, kis āt täm ouvraj jeds,
5. Ja Jēzusõst Kristusõst, kis um se ustatõb taparnika, se ežmi sindõn kūolinist ja se iļim iļ mā kēņigõd; kis mēḑi um ārmastõn ja mēḑi piezzõn mäd patist entš viers,
 p. 3, 14; 7, 14; 19, 16;
Jāņ 18, 37;
Kol. 1, 18;
Ebr. 9, 14
6. Ja um tiend mēḑi kēņigõdõks, Jumal ja täm Iza prīestõrdõks, tämmõn volgõ ouv ja joud iganõst iganõ!
Amen.
 p. 5, 10; 1 Ptr. 2, 5. 9; 2 Moz. 19, 6;
7. Vaņtl, ta tulab kubs pīladõks, ja amad sīlmad tǟnda nǟbõd, ka ne, kis tǟnda āt siskõnd, ja amad mā sugkazamd ullõbõd täm jeds.
Nä, amen.
 Dan. 7, 13;
Zah. 12, 10;
8. Mina ūob A ja O, rõkandõb Izand Jumal, kis um ja kis voļ ja kis tulab, se Amajoudzi.
 p. 4, 8; 21, 6;
9. Mina Jāņ, täd veļ ja seļtšmīez ädas ja valds ja kāndatimizõs Jēzusõs, voļ sār pǟl, mis sāb nimtõt Patmosõks, Jumal sõna ja Jēzus tapartõks pierast.
10. Ma voļ vaims Izand pǟvan ja kūliz entš tagan vegist īeldõ, neme bazunt,
11. Rõkandõm: Mis sa nǟd, kērat rāntõ sizzõl ja kaim nänt seis lātkubudõn, Efezusõ ja Smirnõ ja Pergamusõ ja Tiatīrõ ja Zardesõ ja Filadelfiõ ja Laodikiõ.
12. Ja ma kīeriz ēntšta immõr nǟm īeldõ, mis minkõks rõkandiz; ja ēntšta immõr kīerõn ma neiz seis kuldist kīņdõljalgõ
13. Ja kīņdõljālgad sidamõl ītõ, kis voļ īti rišting Pūogaks; sīen voļ pitka am sǟlgas ja kuldi kāļ immõr rīndad sidtõt,
 p. 2, 1;
14. Aga täm pǟ ja ibukst vāldad kui vīla, vāldad kīļastõs kui lum ja täm sīlmad kui palaji tuļ;
 p. 2, 18; 19, 12;
15. Ja täm jālgad ītist vaškõks, mis ājs um kūmizõks lǟnd, ja täm ēļ kui sūrd viedud mära.
16. Ja tämmõn voļt jõvas käds seis touvõ tǟtõ, ja täm sūstõ lekš ulzõ vaimi kādtierali mȭk, ja täm palg voļ kui pǟva, ku ta pāistab entš jouds.
17. Ja ku ma tǟnda neiz, ma sadiz täm jālgad jeddõ māzõ kui kūolõn, ja ta paņ entš jõva käd min pǟl, rõkandõs: Ala kārta!
Ma ūob se ežmi ja se perri,
18. Ja ma jelab, ja ma voļ kūolõn ja vaņtl, ma ūob jelsõ iganõst iganõ, ja min käds āt kūolõm ja eļ võţmõd.
19. Kērat, mis sa ūod nǟnd ja mis um ja mis pierrõ sieda piḑim suggõm,
20. Nänt seis touvõ tǟdõd sala aža, missõd sa neist min jõvas käds, ja nänt seis kuldist kīņdõljālgad: ne seis touvõ tǟtõ āt seis lātkubud engõld, ja ne seis kīņdõljalgõ āt seislātkubbõ.
2. Pǟkabal.
 Kērad Efezus, Smirna, Pergamus ja Tiatīra lātkubudõn.
1. Efezus lātkub engõlõn kērat: Sieda rõkandõb se, kis ne seis touvõ tǟtõ pidab entš jõvas käds ja kis kǟb nänt seis kuldist kīņdõljālgad sidamõl:
2. Ma tīedab sin tīeḑi ja murrimist ja sin kāndatõmt, ja ku sa äbjõvḑi äd või kandõ; sa ūod lebbõ kāļõn nänt, kis ēntšta kītõbõd apostõld volm ja äb ūot, ja ūod lieudõn nänt pietajd volm.
3. Ja sinnõn um kāndatõmt, ja min nim pierast sa ūod muŗŗõn ja äd ūo väzzõn.
4. Aga minnõn um sin vastõ, ku sa entš ežmiz ārmastõks ūod jettõn.
5. Pida ni mīels, kust sa ūod jara saddõn, ja parant mīeldõ ja tie ežmži tīeḑi; aga až äb, ma tulab sinnõn ja likub sin kīņdõljālga jara täm kūožõst, až sa äd parant mīeldõ.
6. Aga se sinnõn um, ku sa gintõd Nikolaitõd tīeḑi, mis ka ma gintõb.
7. Kīen kūorad āt, kūlõg, mis Vaim rõkandõb lātkubud pǟl: Sīen, kis vīndab, ma āndab sīedõ jelamiz pūst, mis um Jumal paradīzõs.
8. Ja Smirna lātkub engõlõn kērat: Nei rõkandõb se ežmi ja se perri, kis voļ kūolõn ja um jellõ sānd:
9. Ma tīedab sin äddõ ja joutõmitõ — sīegid sa ūod rikaz — ja lāitamist nänt pūolst, kis ēntšta kītõbõd jūdõd volm ja äb ūot, aga āt sātan zinagognikad.
 p. 3, 9;
10. Ala kārta, mis sinnõn um kāndatõmõst; vaņtl, kure tāb mūḑi täd vaild vizakuoddõ eitõ, laz tēg sāgõd kertõt, ja täddõn līb äda kim päuvõ.
Vol ustatõb kūolõmt sāņi, ja ma āndab sinnõn jelamiz krūon.
 p. 3, 11;
11. Kīen kūorad āt, kūlõg, mis Vaim rõkandõb lātkubud pǟl: Sīen, kis vīndab, äb lī viggõ leb tuoiz kūolimiz.
12. Ja Pergamus lātkub engõlõn kērat: Nei rõkandõb se, kīen um se vaimi kādtierali mȭk:
 p. 1, 16;
Ez. 49, 2;
13. Ma tīedab, kus sa jelad, sǟl, kus sātan ouvraj um; ja sa pidad ēntšta min nim jūs ja äd ūo min uskõ jara kīeldõn ka nēši pǟvis, ku Antipas, min ustatõb taparnika, um māzõ taptõt täd jūs, kus sātan jelab.
14. Aga rāz minnõn um sin vastõ, ku sin siegas āt, kis Bileam opatõks jūs ēntšta pidabõd, kis Bālakõn opatiz nukritõ nustam Izrael lapst sīlmad jeds, sīem lȭigajumald oppõri ja puortõm.
 4 Moz. 31, 16;
15. Neiīž um sinnõn ka, kis ēntšta nei neme Nikolaitõd opatõks pierrõ pidabõd.
16. Siz ni parant mīeldõ; aga až äb, ma tulab sinnõn pakand ja suoḑikšõb nänt vastõ leb entš sū mȭk.
17. Kīen kūorad āt, kūlõg, mis Vaim rõkandõb lātkub pǟl: Sīen, kis vīndab, ma āndab salatõtõ mannõ, ja ma āndab tämmõn vālda kiv ja kiv pǟl kēratõt ūd nim, mis mitikš äb tund, ku īd, kis täm sāb.
18. Ja Tiatīra lātkub engõlõn kērat: Nei rõkandõb Jumal Pūoga, kīen āt sīlmad kui palaji tuļ ja kīen täm jālgad āt ītist vaškõks:
19. Ma tīedab sin tīeḑi ja ārmastõkstõ ja uskõ ja tiemist ja sin kāndatõmt, ja sin perriži tīeḑi um emiņ kui jedmiliži.
20. Aga minnõn um sin vastõ, ku sa āndad lubbõ sīe naizõn Izabellõn, kis kītõb, ku ta voļļi profet, ka opatõ ja umbõ vīdõ min pālkaliži puortõm ja lȭigajumald oppõri sīem.
21. Ja ma āndiz tämmõn aigõ, laz parantõg mīeldõ, ja ta äb tā mīeldõ parantõ ja jara kīerõ entš puortimizõst.
22. Vaņtl, ma panab täm lova pǟl, ja nänt, kis tämkõks āt puortõnd, sūrõ äddõ, až ne äb parantõt mīeldõ entš tīed pierast.
23. Ja täm lapst ma kūoltõb jara leb kūolõm, ja amad lātkubudõn um tundõmõst, ku ma ūob se, kis nīerõd ja sidamd lebbõ kāļõb; ja ma āndab täddõn jegaīdõn täd tīed pierrõ.
 Lr. 7, 10;
24. Aga täddõn, nänt muntõn Tiatīras, kīendõn äb ūo se opatõks, kis, kui sāb rõkandtõt, äb tundõt sātan tõvvitidi, ma kītõb, ku ma mittõ mingist mūdõ kāndamt pǟlõ äb pan.
25. Sīegid, mis täddõn um, pidagid, kuņtš ma tulab.
26. Ja sīen, kis vīndab ja pidab min tīed lopandõkst sāņi, sīen ma āndab võimiz iļ pagand;
27. Ja ta kaitsõb nēḑi kui kāŗapaint roudiz vitsaks, ja, kui poţadsepa rīstõd, ta rabub nänt puruks.
28. Kui ka ma entš Iza kädst ūob sānd, ma āndab tämmõn ka ūomõgtǟd.
29. Kīen kūorad āt, kūlõg, mis Vaim rõkandõb lātkubud pǟl.
3. Pǟkabal.
 Kērad Zardes, Filadelfia ja Laodikea lātkubudõn.
1. Ja Zardes lātkub engõlõn kērat: Nei rõkandõb se, kīen āt ne seis Jumal vaimõ ja ne seis touvõ tǟtõ: Ma tīedab sin tīeḑi, ku sinnõn um nim, ku sa jelad, ja sa ūod kūolõn.
2. Sā virgõ ja višiņt nēḑi mūḑi, kis tābõd kūolõ; sīepierast ku ma äb ūo lieudõn, ku sin tīed volkst täudlist min Jumal jeds.
3. Siz ni pida mīels, kui sa ūod sānd ja kūlõn, ja pida ja parant mīeldõ.
Až sa ni äd Iī virgs, ma tulab kui salaj, ja sa äd tīeda, mingis stuņds ma sin pǟl tulab.
4. Aga sinnõn um veitõ nimidi Zardesõs, kis äb ūot jara rikkõnd entš ārõnd; ja ne kǟbõd vāldis minkõks kubs, sīepierast ku ne āt vertlist.
5. Kis vīndab, se sāb ēḑtõt vāldiz āriņiz, ja täm nim ma äb kistant ulzõ jelamiz rāntõ sizald, ja ma tapartõb iļ täm nim min Iza jeds ja täm engõld jeds.
 p. 4, 4; 6, 11; 7, 9. 13;
Fil. 4, 3;
6. Kīen kūorad āt, kūlõg, mis Vaim rõkandõb lātkubud pǟl.
7. Ja Filadelfia lātkub engõlõn kērat: Nei rõkandõb se Piva, se Tuodli, kīen um Dāvid võţim, kis vāldiņ tieb ja mitikš äb klõkš vizzõ, ja kis vizzõ klõkšub ja mitikš äb tie vāldiņ:
8. Ma tīedab sin tīeḑi.
Vaņtl, ma āndiz sin jeddõ vāldiņ tiedõt uks, mis mitikš äb sȭita vizzõ klõkšõ; ku sinnõn ka um veitõ joudõ, sa ūod min sõnnõ piddõn ja äd ūo jara kīeldõn min nim.
9. Vaņtl, ma āndab sinnõn sātan zinagognikist, kis ēntšta kītõbõd jūdõd volm ja äb ūot, aga pietabõd; vaņtl, ma tieb nänt, laz ne tulgõd ja pallõs pālagõd sin jālgad jeds ja tundõgõd, ku ma sīnda ūob ārmastõn.
 p. 2, 9;
10. Sīepierast ku sa ūod min kāndatõm sõnnõ voidõn, ma vōidab ka sīnda kērtamiz stuņds, mis tulab iļ ama māīlma nēḑi kērtam, kis mā pǟl jelabõd.
 p. 13, 10;
11. Ma tulab pakand; pida vizas, mis sinnõn um, algõ mitikš sin krūonõ võtag.
12. Kis vīndab, sīe ma tieb tigtȭlpaks entš Jumal tempõls, ja se äb lǟ emiņ ulzõ ulzõpēḑi, ja ma kēratõb tämmõn pǟlõ entš Jumal nim ja entš Jumal jālgab nim, sīe ūd Jeruzalem, mis tulab touvõst māzõ min Jumalõst, ja min ūd nim.
 p. 14, 1; 22, 4; 21, 2; 19, 12;
13. Kīen kūorad āt, kūlõg, mis Vaim rõkandõb lātkubud pǟl.
14. Ja Laodikea lātkub engõlõn kērat: Nei rõkandõb se Amen, se ustatõb ja tuodli taparnika, se Jumal lūomiz īrgandõks:
 p. 1, 5;
Jāņ 1, 3;
15. Ma tīedab sin tīeḑi, ku sa äd ūo äb kīlma, äb tuļļi.
Volkst sa jel või kīlma või tuļļi!
16. Ku sa ni ūod jovļiki ja äb kīlma äb tuļļi, siz ma sin sīlgõb ulzõ entš sūst.
17. Sīepierast ku sa rõkandõd: Ma ūob rikaz ja ūob rikkõks sānd ja minnõn äb ūo mittõ midagid vajag!
Ja sa äd tīeda, ku sa ūod äbvonzi ja kaidlõtõb ja joutõm ja sougdi ja pāļaz.
18. Ma āndab sinnõn nõvvõ, vostõ min kädst kuldõ, mis tuls um kittõt, laz sa sāgõ rikkõks, ja vāldad ārõnd, laz sa sāg ēḑtõt, algõ sin paļļit äbi volgõ nǟdõb, ja vȭida entš siļmi zalbõks, laz sa nǟgõ.
 1 Ptr. 1, 7;
19. Kīenḑi ma ārmastõb, nēḑi ma äbistõb ja opatõb; sā siz ni tuļizõks ja parant mīeldõ.
 Zvs. 3, 12; 1 Kor. 11, 32;
20. Vaņtl, ma pīlõb uks jeds ja rabub; až mingi min īeldõ kūlõb ja uks vāldiņ tieb, sīe jūr ma lǟb sizzõl ja sīeb ȭdigiži tämkõks kubs ja ta minkõks kubs.
 Luk. 12, 36;
21. Kis vīndab, sīen ma āndab istam minkõks kubs min ouvraj pǟl, kui ka ma ūob vindõn ja istab kubs min Izaks täm ouvraj pǟl.
22. Kīen āt kūorad, kūlõg, mis Vaim rõkandõb lātkubud pǟl.
4. Pǟkabal.
 Iļ Jumal ouvraj touvõs.
1. Pierrõ sieda ma neiz, ja vaņtl, touvõs voļ ukš vāldiņ tiedõt, ja ežmi ēļ, mis ma voļ kūlõn neme bazun, kītiz minkõks rõkandõs: Asta tǟn ilzõ, ja ma nägţõb sinnõn, missõn pierrõ sieda um suggõmõst.
2. Ma voļ ildīņ vaims, ja vaņtl, touvõs pīliz ouvraj, ja ouvraj pǟl ikš istiz.
 p. 1, 10;
Ezek. 1, 26; 10, 1;
3. Ja se kis istiz, voļ pǟldõ nǟds īti jaspis- ja zardikividõks; ja ouvrajjõn voļ ama āmmõr piţkizkāra, mis voļ īti smaragdõks.
4. Ja immõr ouvraj voļ kakškimdõ nēļa ouvrajjõ, ja ouvrajd pǟl kakškimdõ nēļa vaņimt istam ēḑindi vāldiz āriņiz ja nänt pǟd pǟl kuldist krūonõd.
 p. 3, 4; 5, 10;
5. Ja ouvrajst lekšt ulzõ valktõd ja boratimist ja īeld; ja ouvraj jeds pīlist seis palajist lampõ, ne āt ne seis Jumal vaimõ.
 p. 1, 4; 8, 5; 11, 19; 16, 18;
6. Ja ouvrajd jeds voļ neme glāzõst mer, īti kristalõks, ja ouvraj sidamõl ja ouvraj immõr nēļa jelzist lūomõ, sīlmadõks jeds ja tagan.
7. Ja ežmi nēšti jelzist voļ īti louvõks, ja tuoi nēšti jelzist voļ īti ǟrgaks, ja kuolmandõmõn nēšti jelzist voļ neme rišting tieg, ja neļļõz voļ īti līndajiz kuotkanõks.
8. Ja nänt nēļa jelzistõn voļt jegaīdõn kūž tībõst, ja ne voļt ama immõr ja sizald täuž siļmi.
Ja näntõn äb ūo novvimist, pǟvad ja īed kītõs: Piva, piva, piva um Izand, amaveggi Jumal, kis voļ ja kis um ja kis tulab.
9. Ja ku ne jelzist ouvõ ja kītõkst āndabõd ja tienandõkst sīen, kis istab ouvraj pǟl, kis jelab iganõst iganõ,
10. Sadabõd ne kakškimdõ nēļa vaņimt sīe jeddõ mā jūr, kis istab ouvraj pǟl, ja pallõs pālabõd tǟnda, kis jelab iganõst iganõ, ja ēţabõd entš krūonõ ouvraj jeddõ rõkandõs:
11. Izand ja mäd Jumal, sa ūod vertli võttõ ouvõ ja kītõkst ja joudõ, sīepierast ku sa ūod ama lūond, ja leb sin tāmiz ne āt ja āt lūodõt.
5. Pǟkabal.
 Rāntõz seis vizantõdõks ja Ūonõz.
1. Ja ma neiz jõvas käds sīen, kis istiz ouvraj pǟl, rāntõ, illõpēḑi ja sizalpēḑi kēratõt, vizantõtõ seis vizantõdõks.
 p. 4, 2;
2. Ja ma neiz vegiz engõl, kis nutiz sūr īelkõks: Kis um vertli rāntõ vāldiņ tiedõ ja vāldiņ võttõ täm vizantõd?
3. Ja mitikš iz või, iz touvõs, iz ka mā pǟl, iz ka mānallõ rāntõ vāldiņ tiedõ, äb ka tämmõ sizzõl vaņtlõ.
4. Ja ma itkiz väggõ, ku mitikš iz sā vertlizõks lieudtõt, äb rāntõ vāldiņ tiedõ, äb ka tämmõ vaņtlõ.
5. Ja ikš nēšti vaņimist rõkandiz min pǟl: Ala itk!
Vaņtl, se louv Jūda sugkazamst, se Dāvid jūr, um vindõn, neiku ta võib rāntõ vāldiņ tiedõ ja täm seis vizantõd.
 p. 22, 16; 1 Moz. 49, 9. 10;
6. Ja ma neiz ouvraj ja ne neļa jelzist sidamõl ja vaņimõd sidamõl Ūonõ pīlõm, kui taptõtõ; sīen voļt seis sarrõ ja seis silmõ, ne voļt ne seis Jumal vaimõ, ulzõ kaimdõt ama mā kouţi.
 p. 4, 5;
Ez. 53, 7;
Jāņ 1, 29. 36;
7. Ja ta tuļ ja võtiz rāntõ jõvast kädst sīen, kis istiz ouvraj pǟl.
8. Ja ku ta sīe rāntõ voļ võttõn, siz ne nēļa jelzist ja ne kakškimdõ nēļa vaņimt sadist Ūonõ jeddõ mā jūr, ja jegaīdõn voļ kāndla ja kuldist kōšid, täutõt sovtimiz āinadõks — ne āt pivad pālandõkst —
9. Ja ne lōlist ūd loul, rõkandõs: Sa ūod vertli võttõ rāntõ ja vāldiņ tiedõ täm vizantõd, sīepierast ku sa voļd māzõ taptõt ja ūod leb entš vier vostõn rovz Jumal pierast jegaīdst sugkazamst ja kīelst ja rovvõst ja paganist
10. Ja ūod nänt tiend mäd Jumal kȭņigõdõks ja prīestõrdõks, ja ne vāļikšõbõd mā pǟl.
11. Ja ma neiz ja kūliz pǟgiņd engõld īeldõ immõr ouvraj ja jelzist ja vaņimõd, ja nänt lug voļ kimtūontiņ kimtūontidi ja tūontiņ tūontidi.
 1 Kēņ. 22, 19;
12. Ne rõkandist vegist īeldkõks: Ūonõz, kis voļ taptõt, um vertli võttõ väggõ ja rikust ja kovalõst ja joudõ ja kītõkst ja ouvõ ja tienandõkst.
 1 Āgr. 29, 11;
13. Ja ammõ lūodõtõ, mis um touvõs ja mā pǟl ja mānallõ ja miers, ja amḑi, kis sǟl sizal, ma kūliz rõkandõm: Sīen, kis istab ouvraj pǟl, ja Ūonõn volgõ tienandõks ja kītõks ja ouv ja joud iganõst iganõ.
14. Ja ne nēļa jelzist kītist: Amen!
Ja vaņimõd sadist mā jūr ja pallõs pālist.
6. Pǟkabal.
 Kūd vizantõd vāldiņ tiemi.
1. Ja ma neiz, ku Ūonõz tei vāldiņ īd nēšti sēšist vizantist, ja ma kūliz īd nēšti neļšti jelzižist rõkandõm kui piţkiz īelkõks: Tul!
2. Ja ma neiz, ja vaņtl: voļ vālda ibbi; ja kis täm pǟl istiz, sīen voļ lasktõb lūok; ja tämmõn sai krūon andtõt, ja ta lekš ulzõ vindõs ja laz vīndag.
3. Ja ku ta tei vāldiņ tuoiz vizant, ma kūliz tūoista jelzist rõkandõm: Tul!
4. Ja tuļ ulzõ ikš mū, tulpunni ibbi, ja sīen, kis täm pǟl istiz, sai andtõt võtam armõ mā pǟld ja laz ne īdtūoista tapagõd; ja tämmõn sai andtõt sūr mȭk.
5. Ja ku ta tei vāldiņ kuolmõz vizant, ma kūliz kuolmõnt jelzist rõkandõm: Tul!
Ja ma neiz, ja vaņtl: musta ibbi; ja kis täm pǟl istiz, sīen voļt käds vaidtõb kōšid.
6. Ja ma kūliz kui īeldõ nänt nēļa jelzist sidamõl rõkandõm: Ikš āiga nizzõst iļ denarion, ja kuolm aigõ voddõrst iļ denarion, ja eļļõ ja vīnõ ala rik.
7. Ja ku ta tei vāldiņ neļļõz vizant, ma kūliz neļļõz jelziz īeldõ rõkandõm: Tul!
8. Ja ma neiz, ja vaņtl: siņņi ibbi; ja kis täm pǟl istiz, sīen voļ nim Kūolõm, ja eļ lekš tämmõn īņi; ja näntõn sai andtõt võimi iļ neļļõz jag mā, mȭkõks māzõ tappõ ja nǟlgaks ja kūolõmõks ja leb kīskijid lūomõd mā pǟl.
 Ezek. 14, 21;
9. Ja ku ta vīdõz vizant vāldiņ tei, ma neiz kittõb āltar al nänt jēngõd, kis voļt māzõ taptõt Jumal sõna pierast ja sīe tapartõks pierast, mis näntõn voļ.
10. Ja ne ōrist vegiz īelkõks rõkandõs: Kui kōgiņ, piva ja tuodli Izand, sa äd kānda kuodõ ja äd maksa käddõ mäd vier jedst näntõn, kis jelabõd mā pǟl?
11. Ja näntõn jegaīdõn sai andtõt vālda ēḑmõz, ja näntõn sai kītõt, laz ne vel lītiz āiga novvõgõd, kuņtš nänt īņitīelist ja nänt veļid lug līb täuž, kis sābõd māzõ taptõt neiīž neme ne.
12. Ja ma neiz, ku ta tei vāldiņ kūdõz vizant; ja sugiz sūr mā veržimi, ja pǟva sai mustaks kui kārist kuoţ, ja ama kū kui ver,
 Ez. 13, 10;
Joel 3, 3. 4;
13. Ja touvõ tǟdõd sadist mā pǟl, kui vīgõpū ētab entš vīgidi, ku ta sūrst tūlst sāb liktõt,
14. Ja touvõz lekš jara kui kubbõ vändtõt rāntõz, ja amad mägud ja sārd sait ulzõ liktõt entš kūožist.
15. Ja mā kēņigõd ja ne sūrd ja suodamied pēļist ja ne rikkõd ja joudzist ja amad pālkalist ja vabad pugist vaŗŗõ mägud õkõd ja kivmägud sizzõl
16. Ja rõkandist mägud ja kivmägud pǟl: Sadagid mäddõn pǟlõ ja salatigid mäd jara sīe pālga jedst, kis istab ouvraj pǟl, ja Ūonõ kõza jedst.
17. Sīepierast ku nänt sūr kõza pǟva um tund, ja kis võib pīlõ?
7. Pǟkabal.
 Ne vizantõt ulzõ kuoŗdõt ja se sūr bara vāldis āriņis.
1. Pierrõ sieda ma neiz nēļa engõlt pīlõm mā nēļa nūrka pǟl; ne pidist vizas nēļa mā tūldõ, algõ tūļ pūgõg äb mā pǟl, äb mier pǟl, äb ka mingiz pū pǟl.
 Dan. 7, 2;
Zak. 6, 5;
2. Ja ma neiz mū engõl ilzõ astam pǟva kargimiz pūold, kīen voļ jelziz Jumal vizant, ja ta nutiz vegiz īelkõks ne nēļa engõl pǟl, kīendõn voļ andtõt, laz ne mādõ ja mīerda rikkõgõd,
3. Rõkandõs: Algid rikkigid äb mādõ, äb ka mīerda, äb ka pūḑi jedmõl, kuņtš mēg līm vizantõnd entš Jumal pālkaliži, nänt vōntsad pǟl.
4. Ja ma kūliz vizantõt luggõ, sada nēļakimdõ nēļa tūontõ voļt vizantõt iļ amad Izrael lapst sugkazamd:
5. Jūda sugkazamst kakštuoistõn tūontõ vizantidi, Rūben sugkazamst kakštuoistõn tūontõ, Gad sugkazamst kakštuoistõn tūontõ,
6. Asser sugkazamst kakštuoistõn tūontõ, Naftali sugkazamst kakštuoistõn tūontõ, Manasse sugkazamst kakštuoistõn tūontõ,
7. Simeon sugkazamst kakštuoistõn tūontõ, Lēvi sugkazamst kakštuoistõn tūontõ, Izašar sugkazamst kakštuoistõn tūontõ,
8. Zebulon sugkazamst kakštuoistõn tūontõ, Jōzef sugkazamst kakštuoistõn tūontõ, Benjamin sugkazamst kakštuoistõn tūontõ vizantidi.
9. Pierrõ sieda ma neiz, ja vaņtl, sūr bara, mis mitikš iz või kubbõ luggõ, amšti paganist ja sugkazamist ja rovvist ja kēļist, pīliz ouvraj jeds ja Ūonõ jeds, ēḑtõt vāldiz āriņiz ja palmpū oksad nänt käds.
10. Ja ne nutist vegiz īelkõks rõkandõs: Pästami um mäd Jumalõn, kis istab ouvraj pǟl, ja Ūonõn.
11. Ja immõr ouvraj ja vaņimõd ja ne nēļa jelzist pīlist amad engõld ja sadist ouvraj jeddõ entš sīlmad pǟl māzõ ja pālist Jumalt,
12. Rõkandõs: Amen!
Kītõks ja ouv ja kovalõz ja tienandõks ja kītimi ja joud ja väg volgõ mäd Jumalõn iganõst iganõ!
Amen.
13. Ja ikš nēšti vaņimist rõkandiz min pǟl kītõs: Ne, kis āt ēḑtõt vāldiz āriņiz, kis ne āt, ja kust ne āt tund?
14. Ja ma rõkandiz täm pǟl: Min izand, sa tīedad!
Ja ta rõkandiz min pǟl: Ne āt ne, kis āt tund sūrst ädast ja āt piezzõnd entš āriņi ja āt nänt vāldaks tiend Ūonõ viers.
 p. 3, 10;
Mat. 24, 21;
15. Leb sīe ne āt Jumal ouvraj jeds ja immartõbõd tǟnda pǟvad ja īed täm tempõls, ja kis istab ouvraj pǟl, võtab nänt entš vaŗŗõ.
16. Näntõn äb lī äb sīemiz nǟlga, äb ka jūomiz nǟlga, äb ka nänt pǟl sada äb pǟva, äb ka mingi mū tuļļit,
17. Sīepierast ku Ūonõz, kis um sidamõl ouvraj jeds, nēḑi kaitsõb ja nēḑi juodõb jelzist vied ovatõd jūr, ja Jumal kūjastõb amad kīņdõld nänt silmšti.
 p. 5, 6; 21, 4;
Lr. 23, 2;
8. Pǟkabal.
 Seismõz vizant vāldiņ tiemi.
Nēļa ežmist bazunt.
Kuolmkȭrdali äda.
1. Ja ku ta tei vāldiņ seismõz vizant, ei touvõs vagaks immõr pūol stuņdõ.
 Zak. 2, 17;
2. Ja ma neiz seis engõlt, kis pīlist Jumal jeds, ja näntõn sait andtõt seis bazunt.
3. Ja ikš mū engõl tuļ ja pīliz āltar jūs, sīen voļ kuldi sovtõb rīst; ja tämmõn sai andtõt pǟgiņ kittõb ainõ, laz ta āndag amad pivad pālandõkst kuldiz āltar pǟl, mis um ouvraj jeds.
4. Ja kittõb āinad sov pivad pālandõkstõks astiz ilzõ engõl kädst Jumal jeddõ.
5. Ja engõl võtiz sovtõb rīst ja täutiz täm tulkõks āltar pǟld ja ētiz mā pǟl; ja sugist piţkist ja īeld ja valktõd ja mā veržimi.
6. Ja ne seis engõlt, kīendõn ne seis bazunt voļt, vaļmõstist ēntšta bazun pūgimiz pǟl.
7. Ja ežmi pūgiz bazunt; ja sugiz ragdõ ja tuļ, siegdõt vierkõks ja sadiz mā pǟl, ja kuolmõz jag mādõ paliz jara, ja kuolmõz jag pūḑi paliz jara, ja ama āļaz āina paliz jara.
8. Ja tuoi engõl pūgiz bazunt; ja kui sūr mäg, mis tuls palab, sai eitõt mierrõ, ja kuolmõz jag mīerda ei vierrõks.
9. Ja kuolmõz jag lūomidi, kis voļt miers ja jēngist, kūoliz jara; ja lājist lekš kuolmõz jag ukkõ.
10. Ja kuolmõz engõl pūgiz bazunt; ja touvõst sadiz māzõ tēḑ, pallõs neme lamp ja sadiz jougud kuolmõz jag pǟl ja vied ovatõd pǟl.
 Ez. 14, 12;
11. Ja sīe touvõ tǟd nim sāb nuttõt: Kuoiāina; ja kuolmõz jag vežist ei kuoiāinaks, ja pǟgiņ rovšti kūoliz jara vežist, sīepierast ku ne voļt karristõks sānd.
12. Ja neļļõz engõl pūgiz bazunt; ja kuolmõz jag pǟvast sai rabdõt ja kuolmõz jag kūst ja kuolmõz jag touvõ tēḑist, laz nänt kuolmõz jagõ sāg pimdõks ja päuvõ täm kuolmõz jag äb pāistag; ja īezõ neiīž.
13. Ja ma neiz ja kūliz īd kuotkan Iīndam touvõ sidamõl, kis vegiz īelkõks rõkandiz: Äda, äda, äda näntõn, kis jelabõd mā pǟl, nänt kuolm engõl, kis vel bazunt pūgõbõd, munt bazunõd īeld pierast.
9. Pǟkabal.
 Vīdõz ja kūdõz engõl bazun pūgimi.
1. Ja vīdõz engõl pūgiz bazunt; ja ma neiz touvõ tǟtõ sadam touvõst mā pǟl, ja tämmõn sai andtõt tõvvit kouv võţim.
2. Ja ta tei vāldiņ tõvvit kouv, ja sov nūziz kouvst, kui sūr āj sov; ja pǟva sai pimdõks ja ȭg sīest kouv sovst.
3. Ja sovst tuļt ulzõ āinakērkid mā pǟl, ja näntõn sai seļļi võimi andtõt kui mā skorpionõdõn.
4. Ja näntõn sai kītõt, algõ ne rikkõgõd mā rõvvõ, äb ka mingist aļļõmt, äb ka mingist pūdõ, ku īd rovšti, kīendõn äb ūo Jumal vizant vōntsa pǟl.
5. Ja näntõn sai andtõt, algõ ne nēḑi māzõ tapagõd, aga laz ne nēḑi vājastõgõd vīz kūdõ; ja nänt vājastimi voļ neme skorpion vājastimi, ku ta rištingõn siskab.
6. Ja nēši pǟvis votšõbõd rovz kūolõmt ja äb līedat tǟnda, ja tābõd kūolõ, ja kūolõm ūrgõb nēšti.
7. Ja ne āinakērkid voļt ītist ibbistõks, kis āt vaļmõstõt suoda pierast, ja nänt pǟd pǟl voļt neme krūonõd ītist kūldaks ja nänt tiegud kui rovz tiegud.
8. Ja näntõn voļt ibukst neme naist ibukst, ja nänt ambõd voļt neme louvõdõn.
9. Ja näntõn voļt rīnda vāmžõd neme rōda vāmžõd, ja nänt tībõd mära neme rattõd mära, ku pǟgiņ ibiži ailõb suoda pǟl.
10. Ja näntõn voļt tabard, ītist skorpionõdõks, ja vodad; ja nänt tabaris voļ nänt võimi rikkõ rovšti vīž kūdõ.
11. Ja iļ nänt voļ kēņig, se tõvvit engõl; täm nim um ebrejõd kīels Abaddõn ja grīekõd kīels Apollion.
12. Ikš äda um piddiz lǟnd, vaņtl, tulbõd vel kakš äddõ pierrõ sieda.
13. Ja kūdõz engõl pūgiz bazunt; ja ma kūliz īd īel nēšti kuldiz āltar nēļa nūrkist, mis um Jumal jeds,
14. Rõkandõm kūdõz engõl pǟl, kīen se bazun voļ: Pästa vāldiņ ne nēļa engõlt, kis āt sidtõt sūr Eufrat jougnaigas.
15. Ja ne nēļa engõlt sait vāldiņ pästõt, kis voļt vaļmõd sīe stuņd ja pǟva ja kū ja āigast pierast, māzõ tapam kuolmõz jag rovšti.
16. Ja ratstajid suodamied lug voļ kakškimdõ tūontõ kõrd kim tūontõ; ma kūliz nänt luggõ.
17. Ja nei ma neiz nēḑi ibiži nägandõksõs ja nēḑi, kis nänt pǟl istist: näntõn voļt rōda vāmžõd neme tuļ ja siņņist ja zēviļ kāralist; ja ibbist pǟd kui louvõd pǟd, ja nänt sūšti tuļ ulzõ tuļ ja sov ja zēviļ.
18. Leb nänt kuolm vājastimist sai kuolmõz jag rovšti māzõ taptõt; leb tul, leb sov ja leb zēviļ, mis nänt sūšti ulzõ tuļ.
19. Sīepierast ku ibbist võimi voļ nänt sūši ja nänt tabaris; sīepierast ku nänt tabard voļt ītist ūškadõks, näntõn voļt pǟd ja näntkõks ne rikist jara.
20. Ja ne pǟl īend rovz, kis nēši vājastimižis ist kūolõt, sīegid ist parantõt mīeldõ entš kädud tīed pūolst, ku äb volkst pallõs pallõnd äbjõvḑi vaimidi ja kuldiži ja õbdiži ja vaškiži ja kivist ja pūst tiediti lȭigajumaļi, kis äb võit äb nǟdõ, äb ka kūlõ, äb ka kǟdõ.
21. Ja ne ist parantõt mīeldõ entš tapamiz, äb ka entš võllimiz, äb ka entš puortimiz, äb ka entš salandimiz pūolst.
10. Pǟkabal.
 Jāņ sīeb jara īd rāntkiz.
1. Ja ma neiz īd mū vegiz engõl touvõst māzõ astam; ta voļ ēḑtõt pīlaks ja piţkizkāra täm pǟ pǟl ja täm tieg kui pǟva ja täm jālgad kui tul tȭlpad.
2. Ja tämmõn käds voļ vāldiņ tiedõt rāntki, ja ta paņ entš jõva jālga mier pǟl, aga kura mā pǟl.
3. Ja ta nutiz vegiz īelkõks, neme louv nõržõb; ja ku ta voļ nuttõn, siz seis piţkist rõkandist entš īeldõ.
 Jer. 25, 30;
Hoz. 11, 10;
4. Ja ku ne seis piţkist voļt rõkandõnd, ma tāž kēratõ; ja ma kūliz touvõst īeldõ rõkandõm: Vizant, mis ne seis piţkist āt rõkandõnd, ja ala kērat sieda.
5. Ja se engõl, kīentõ ma neiz pīlõm mier pǟl ja mā pǟl, nustiz entš jõva käd ilzõ touvõ pūol
6. Ja vānastiz sīe jūs, kis jelab iganõst iganõ, kis um lūond touvõ ja mis täm sizal ja mā ja mis täm sizal ja mier ja mis täm sizal, ku aigõ emiņ äb lī,
7. Aga seismõz engõl īel pǟvis, ku se pūgõb bazunt, sāb Jumal sala aža täutõt, kui ta leb evangelium entš pālkalistõn, profetõdõn, um tieutõn.
 p. 11, 15; 17, 17;
8. Ja ēļ, mis ma voļ kūlõn touvõst, rõkandiz tegiž minkõks ja kītiz: Li, võta rāntkiz, mis um vāldiņ tiedõt engõl käds, kis pīlõb mier pǟl ja mā pǟl.
9. Ja ma lekš engõl jūr, täm pǟl rõkandõs: Ānda rāntkiz minnõn.
Ja ta kītiz minnõn: Võta ja sīe täm jara, ja ta līb kāraz sin mags, aga sin sūs ta līb magḑi kui mež.
10. Ja ma võtiz engõl kädst rāntkiz ja sei täm jara, ja ta voļ minnõn sūs magḑi kui mež; ja ku ma voļ täm jara sīend, ta voļ kāraz min mags.
11. Ja min pǟl sai rõkandtõt: Sinnõn līb tegiž profetõmõst iļ pǟgiņ rovvõd ja pagand ja kīeld ja kēņigõd.
11. Pǟkabal.
 Tempõl aigimi.
Iļ kād taparnika.
Seismõz bazun.
1. Ja minnõn sai andtõt rūogõz, īti sovaks, kītõs: Nūz ja aig Jumal tempõlt ja āltart ja nēḑi, kis täms sizal pallõs pālabõd.
 Ezek. 40, 3;
2. Ja kārand, mis um ullõpēḑi tempõlt, jeta ulzõ ja ala aig tǟnda, sīepierast ku se um andtõt pagand jaguks; ja ne tempõbõd piva jālgab jara nēļakimdõ kakš kūdõ.
 3; p. 12, 6; 12, 14; 13, 5;
3. Ja ma āndab entš kād taparnikadõn, ja ne profetõbõd tūontõ kakš sada kūžkimdõ päuvõ, kuoţid sizzõl ēḑtõt.
4. Ne āt ne kakš eļpūdõ ja ne kakš kīņdõljalgõ, mis mā Izand jeds pīlõbõd.
5. Ja až mingi tāb näntõn äbjõvvõ tiedõ, siz tulab nänt sūšti tuļ ulzõ ja sīeb nänt vijanikad jara; ja až mingi tāb näntõn äbjõvvõ tiedõ, sīen līb neiīž māzõ taptõtõn sāmõst.
6. Näntõn um se võimi touvõ vizzõ klõkšõ, algõ vīmõ sadag nēši pǟvis, ku ne profetõbõd, ja näntõn um võimi iļ viedud, nēḑi vierrõks mūtõ ja mādõ rabbõ amasugliz vājaks, kui saggõld ne īd tābõd.
7. Ja ku ne entš tapartõks lībõd loptõnd, siz se kīskiji lūomõz, kis tõvvitõst ulzõ astab, tieb näntkõks suoddõ ja vīndab nēḑi ja tapab nänt māzõ.
8. Ja nänt lejad lībõd mās sūr jālgab īel pǟl, mis vaimlistiz sāb nuttõt Zodomõks ja Egiptõks, kus ka nänt Izand um rištõ rabdõt.
 p. 16, 19;
Ez. 1, 9. 10;
9. Ja rovz rovd ja sugkazamd ja kīeld ja pagand siegast nǟbõd nänt lejḑi kuolm ja pūol päuvõ ja äb lubat nänt lejad oudõ pānda.
10. Ja ne, kis jelabõd mā pǟl, lībõd rīemlist nänt pierast ja jõva mīel jūs ja kaimõbõd andidi īdtuoizõn, sīepierast ku ne kakš profetõ voļt nēḑi vājastõnd, kis mā pǟl jelabõd.
11. Ja pierrõ nēḑi kuolm ja pūol päuvḑi tuļ nēži sizzõl Jumal jelzi vaim, ja ne pīlist entš jālgad pǟl, ja sūr irm tuļ näntõn pǟlõ, kis nēḑi neist.
12. Ja ne kūlist vegist īeldõ touvõst nänt pǟl rõkandõm: Tulgid tǟn ilzõ!
Ja ne lekšt pīla sizal touvõzõ, ja nänt vijanikad neist nēḑi.
13. Ja sīes stuņds sugiz sūr mā veržimi, ja kimmõz jag jālgabõst sadiz kubbõ, ja leb sīe mā veržimiz sait māzõ taptõt seis tūontõ rišting nimmõ; ja ne munt īrgist kartõ ja āndist touvõ Jumalõn ouvõ.
14. Tuoi äda um piddiz lǟnd, vaņtl, kuolmõz äda tulab pakand.
15. Ja seismõz engõl pūgiz bazunt; ja touvõs sugist vegist īeld, rõkandõs: Māīlma vald um tund mäd Izand ja täm Kristus käddõ, ja ta vāļikšõb iganõst iganõ.
 Dan. 2, 44; 7, 27;
16. Ja ne kakškimdõ nēļa vaņimt, kis istabõd Jumal jeds entš ouvrajd pǟl, sadist entš sīlmad pǟl māzõ ja pālist Jumalt.
17. Rõkandõs: Mēg tiennõm sīnda, ama veggi Izand, Jumal, kis ūod, kis voļd, ku sa ūod võttõn entš sūr joud ja vāļikšõd kui kēņig.
18. Ja pagand āt kõzzistõks sānd, ja sin kõza um tund ja kūolõnd āiga kuodštimiz pierast ja pālka āndamiz pierast sin pālkalistõn, profetõdõn ja pivadõn ja näntõn, kis sin nimmõ kārtabõd, piškistõn ja sūrdõn; ja laz ne sāgõd jara riktõt, kis mā āt jara rikkõnd.
 p. 15, 1;
19. Ja Jumal tempõl sai touvõs vāldiņ tiedõt, ja täm lieppimiz kiršt tuļ nǟdõbõks täm tempõls, ja sugist valktõd ja īeld ja piţkist ja mā veržimi ja sūr ragdõ.
12. Pǟkabal.
 Nai, pǟva sizzõl ēḑtõt; pūik ja engõl Mikael suoḑikšimi tämkõks.
1. Ja sūr imtēḑ nägţiz ēntšta touvõs: Nai, pǟva sizzõl ēḑtõt ja kū täm jālgad al ja täm pǟ pǟl kādtuoistõn touvõ tǟd krūon.
2. Ja ta voļ lǟlamõd jālgad pǟl ja rǟkiz laps puodis ja lǟlam sindtimiz pierast.
3. Ja mū imtēḑ nägţiz ēntšta touvõs; ja vaņtl, sūr tulkārali pūik, kīen voļt seis pǟdõ ja kim sarrõ ja täm pǟd pǟl seis diademõ;
4. Ja täm tabar rībiz jara kuolmõz jag touvõ tēḑi ja viskiz nänt mā pǟl.
Ja pūik pīliz sīe naiz jeds, kīen piḑim läpš sindõm, laz ku se sīndõb, ta täm laps jara sīeg.
5. Ja tämmõn sīndiz läpš, pūoga, kis piḑim amḑi pagaņi kaitsõm rōda sovaks, ja täm läpš sai tembdõt Jumal jūr ja täm ouvraj jūr.
 p. 19, 15;
6. Ja nai ūrgiz kōgarõ, kus tämmõn voļ Jumalõst vaļmõstõt kūož, laz ta sǟl sāgõ tuoitõt tūontõ kakš sada kūžkimdõ päuvõ.
 p. 11, 2. 3;
7. Ja sugiz suoda touvõs.
Mikael ja täm engõld suoḑikšist pūik vastõ; ja pūik suoḑikšiz ja täm engõld,
8. Ja ne ist sȭitat mittõ midagid, äb ka nänt kūož emiņ sai lieudtõt touvõs.
9. Ja se sūr pūik sai ulzõ eitõt, se vana ūška, kis sāb nimtõt kureks ja sātanõks, kis ama māīlma umbõ vīb; se sai ulzõ visktõt mā pǟl, ja täm engõld sait täm īņi ulzõ visktõt.
 Luk. 10, 18;
10. Ja ma kūliz vegist īeldõ touvõs rõkandõm: Ni um suggõn pästami ja joud ja vald mäd Jumalõn ja võimi täm Kristusõn; sīepierast ku mäd veļid sītliji um ulzõ visktõt, kis nēḑi sītliz mäd Jumal jeds pǟviņ ja īeiņ.
 p. 11, 15;
Hiob 1, 11;
Zak. 3, 1;
11. Ja ne āt tǟnda vindõnd leb Ūonõ vier ja leb entš tapartõks sõna, ja ne äb ūot entš jengõ ārmastõnd kūolõmt sāņi.
 p. 7, 14; 17;
12. Sīepierast volgid rīemlist touvõd ja ne, kis nēši jelabõd!
Äda mān ja mierrõn, ku kure tulab māzõ täd jūr sūr kõzaks, tieudõs, ku tämmõn um veitõ aigõ.
13. Ja ku pūik neiz, ku ta voļ ulzõ visktõt mā pǟl, ta vājastiz nāista, kīen se pūoga voļ sindõn.
14. Ja naizõn sait andtõt sūr kuotkanõ kakš, tībõst, laz ta līndag kōgarõ entš kūožõ, kus ta sāb tuoitõt āiga ja āigad ja pūol āiga, jara ūška jedst.
15. Ja ūška ēţiz naizõn tagan entš sūstõ ulzõ vieta kui joug, laz ta sāgõ kui joug õvaks kandtõt.
16. Ja mā äbţiz naizõn, ja mā tei entš sū vāldiņ ja nīeliz joug jara, mis pūik entš sūstõ ulzõ ajiz.
17. Ja pūik sai kõzizõks naiz pǟl ja lekš suoḑikšõm näntkõks, kis täm sīemtõst voļt pǟlõ īend, kis Jumal pandikši pidabõd ja kīendõn um Jēzus tapartõks.
18. Ja ta pīliz mier jõugõ pǟl.
13. Pǟkabal.
 Lūomõz kim sāradõks mierst ja kād sāraks mā sizald.
1. Ja ma neiz lūomõ mierst ulzõ astam; sīen voļt kim sarrõ ja seis pǟdõ ja täm sārad pǟl kim diademõ ja täm pǟl suoimimiz nimud.
 2; p. 11, 7; 17, 3. 9. 12;
2. Ja lūomõz, mis ma neiz, voļ pardelõks īti ja täm jālgad kui okšõn ja täm sū kui louv sū, ja pūik āndiz tämmõn entš joud ja entš ouvraj ja sūr võimiz.
3. Ja ma neiz īd täm pēšti kui kūolõm pǟl šāvdõtõ, ja täm kūolõm šāv sai kuostantõt, ja ama mā imliz lūomõn tagan.
4. Ja ne pallõs pālist pūikõ, ku ta voļ andõn võimiz lūomõn, ja pallõs pālist lūomõ rõkandõs: Kis um īti lūomõks ja kis võib tämkõks suoḑikšõ?
5. Ja tämmõn sai andtõt sū rõkandõm sūrdõ ja suoimimist ja tämmõn sai võimi andtõt tiedõbõks nēļakimdõ kakš kūdõ.
 p. 11, 2; 12, 6. 14;
6. Ja ta tei entš sū vāldiņ suoimimiz pierast vastõ Jumalt, suoimõs täm nimmõ ja täm jeltõb kūožõ, nēḑi, kis touvõs jelabõd.
7. Ja tämmõn sai andtõt suoḑikšõm pivad vastõ ja nēḑi vīndam, ja tämmõn sai andtõt võimi iļ amad sugkazamd ja rovd ja kīeld ja pagand.
 p. 11, 7;
8. Ja tǟnda pallõs pālist amad, kis jelabõd mā pǟl, kīen nim äb ūo kēratõt Ūonõ, kis um māzõ taptõt, jelamiz rāntõ sizzõl māīlma īrgandõksõst.
9. Až mingizõn āt kūorad, kūlõg.
10. Až mingi vīb vizakuoddõ, se lǟb īž vizakuoddõ; až mingi mȭkõks tapab, sīen um leb mȭk māzõ taptõtõn sāmõst.
Täs um pivad kāndatõm ja usk.
 p. 14, 12;
11. Ja ma neiz mū lūomõ ulzõ astam mā sizald, ja sīen voļt kakš sarrõ ītist ūonõpūogaks, ja ta rõkandiz kui pūik.
 p. 16, 13;
12. Ja ta tieb ammõ ežmiz lūomõ võimist sīe jeds, ja ta tieb, laz mā ja kis täm pǟl jelabõd pallõs pālagõd ežmist lūomõ, kīen täm kūolõm šāv voļ kuostantõt.
13. Ja ta tieb sūri imtēḑi; laz ta ka tiegõ, ku tuļ touvõst māzõ tulab mā pǟl, rovz jeds.
14. Ta ka vīb umbõ nēḑi, kis jelabõd mā pǟl leb ne imtǟdõd, mis tämmõn āt andtõt tiem lūomõ jeds, rõkandõs nänt pǟl, kis jelabõd mā pǟl, laz ne bīlda tiegõd lūomõn, kīen se mȭk šāv voļ ja kis jellõ voļ īend.
15. Ja tämmõn sai andtõt vaimõ āndam sīe lūomõ bīldan, laz lūomõ bīlda ka rõkandõg ja tieg, laz ne, mits lūomõ bildõ pallõs ist pālat, sāgõd māzõ taptõt.
16. Ja ta tieb, ku amadõn, piškistõn ja sūrdõn ja rikkõdõn ja joutõmdõn ja vabadõn ja pālkalistõn, laz sāg andtõt tēḑ nänt jõva käd jūs või nänt vōntsa jūs,
17. Algõ mitikš võigõ vostõ või mīdõ, až tämmõn äb ūo se tēḑ, se lūomõ nim või täm nim lug.
18. Täs um se kovalõz!
Kīen um mūoštõks, arrõg tagan lūomõ luggõn; sīepierast ku ta um rišting lug, ja täm lug um kūž saddõ kūžkimdõ kūž.
14. Pǟkabal.
 Ūonõz entš pivadõks Tsīon mäg pǟl.
Kristus vajmiz sirpõks pīla pǟl.
1. Ja ma neiz, ja vaņtl, Ūonõst pīlom Tsīon mäg pǟl ja täm īņi sada nēļakimdõ nēļa tūontõ, kīendõn voļ täm nim ja täm Iza nim kēratõt nänt vōntsad pǟl.
2. Ja ma kūliz īeldõ touvõst, kui pǟgiņd viedud īel ja kui sūr piţkiz īel, ja ēļ, mis ma kūliz, voļ, neme kāndla kiltijid kiltõbõd entš kāndlad pǟl.
3. Ja ne lōlist neme ūd loul ouvraj jeds ja ne nēļa jelzist ja vaņimist jeds; ja mitikš iz sȭita oppõ loul ku īd ne sada nēļakimdõ nēļa tūontõ, kis āt jara vostõt mā pǟld.
4. Ne āt, kis äb ūot ēntšta jara rumaltõnd naistpūoļistõks; sīepierast ku ne āt neme neitsõd; ne āt, kis Ūonõn tagan kǟbõd, kussīn ta lǟb; ne āt ulzõ vostõt rovz vaild kui ežmist, Jumal ja Ūonõ pierast.
 p. 5, 9; 2 Kor. 11, 2;
5. Ja nänt sūs äb ūo pietukst lieudtõt, ne āt äbsīlist.
6. Ja ma neiz mū engõl touvõ sidamõl Iīndam; sīen voļ igani evangelium, tieutõbõks näntõn, kis mā pǟl jelabõd, ja amad pagandõn ja sugkazamdõn ja kīeldõn ja rovdõn.
7. Ta rõkandiz vegiz īelkõks: Kārtagid Jumalt ja āndagid tämmõn ouvõ, ku um tund täm kuodštimiz stuņd, ja pallõs pālagid tǟnda, kis um lūond touvõ ja mā ja mier ja viedud ovatõd.
8. Ja mū engõl, tuoi, tuļ tagan rõkandõs: Um saddõn, um saddõn sūr Babilon, kis entš puortimiz kõza vīnõks um jūotõn amḑi pagaņi.
 p. 18, 2;
Ez. 21, 9;
9. Ja mū engõl, kuolmõz, tuļ näntõn tagan, rõkandõs vegiz īelkõks: Až mingi pallõs pālab lūomõst ja täm bildõ ja võtab täm tǟd entš vōntsa jūr või käd jūr,
10. Ka se jūob Jumal kõza vīnõst, mis äbsiegdõt um valtõt täm kõza bikar sizzõl, ja ta sāb vājastõt tuls ja zēviļs pivad engõld ja Ūonõ jeds.
 p. 16, 19; 19, 20;
11. Ja nänt vājastimiz sov lǟb ilzõ iganõst iganõ, ja näntõn äb ūo novvimist äb päuvõ äb īezõ, kis pallõs pālabõd lūomõst ja täm bildõ, ja až mingi võtab vastõ täm nim tǟd.
12. Tǟs um pivad kāndatõm, kis pidabõd Jumal pandikši ja Jēzus uskõ.
13. Ja ma kūliz touvõst īeldõ rõkandõm: Kērat!
Pivalist āt kūolõnd, kis Izandõs kūolõbõd, sīest āigast.
Nǟ, Vaim kītõb, laz ne novvõgõd entš murrimizõst, sīepierast ku nänt tīed lǟbõd näntõn īņi.
 Ez. 57, 2;
14. Ja ma neiz, ja vaņtl, vālda pīla, ja pīla pǟl istam ītõ, kis voļ īti rišting Pūogaks, kuldiz krūonõks pǟ pǟl ja täm käds vajmi sirp.
 Mat. 13, 39. 41;
15. Ja ikš mū engõl tuļ tempõlst ulzõ ourõs vegiz īelkõks sīe pǟl, kis pīla pǟl istiz: Raḑl entš sirpõks ja nīt, sīepierast ku nītimiz stuņd um tund, sīepierast ku mā vīļa um vaļmõks sānd.
16. Ja kis pīla pǟl istiz, raḑliz entš sirpõks vastõ mādõ, ja mā sai nītõt.
17. Ja mū engõl tuļ ulzõ tempõlst touvõs, ka tämmõn voļ vajmi sirp.
18. Ja mū engõl tuļ ulzõ āltarõst, tämmõn voļ võimi iļ tul, ja ta nutiz vegiz īelkõks sīe pǟl, kīen se vajmi sirp voļ, rõkandõs: Raḑl entš vajmiz sirpõks ja ied jara mā vīnõpū käkard, sīepierast ku täm māŗad āt vaļmõd.
19. Ja engõl raḑliz entš sirpõks vastõ mādõ ja iediz jara mā vīnõpū ja ēţiz Jumal sūrõ kõza vīnõpīkstõbõ.
20. Ja se vīnõpīkstõb sai suotktõt ullõpēḑi jālgabt, ja vīnõpīkstõbõst tuļ ulzõ ver ibbist rangõd sāņi iļ kūž sada stadion mādõ.
15. Pǟkabal.
 Lōlajid glāz miernaigas.
Seis engõlt kõza rīstõdõks.
1. Ja ma neiz mū, sūr ja imlõtõb imtǟd touvõ jūs: seis engõlt, kīendõn voļt ne seis perrist vaijõ, ku nēši sāks täutõt Jumal kõza.
2. Ja ma neiz glāz mīerda, siegdõtõ tulkõks; ja nēḑi, kis lūomõst voļt vindõnd ja täm bildõ ja täm nim luggõ, pīlõm glāz miernaigas Jumal kāndladõks.
3. Ja ne lōlist Jumal pālkaliz, Mōzus, loul ja Ūonõ loul, rõkandõs: Sūrd ja imlõtõb āt sin tīed, Izand Jumal, Amaveggi;
õigist ja tuodlist āt sin riekud, rovvõd kēņig.
 p. 5, 9. 12; 2 Moz. 15, 1. 11;
Lr. 145, 17;
4. Kis algõ kārtag sīnda, Izand, ja äb āndag ouvõ sin nimmõn?
Sīepierast ku sa īd ūod piva, ku amad rovd tulbõd ja pallõs pālabõd sin jeds, ku sin kuodštimist āt nǟdõbõdõks tund.
5. Ja pierrõ sieda ma neiz: tapartõks telt tempõl sai touvõs vāldiņ tiedõt,
6. Ja seis engõlt, kīendõn voļt ne seis vaijõ, tuļt ulzõ tempõlst, ēḑõnd vāldiz, õldziz, lina āriņiz, ja immõr nänt rīndad voļt kuldist kāļõd sidtõt.
7. Ja ikš nēšti nēļa jelzist āndiz seis engõldõn seis kuldist rīstõ, tǟdõd Jumal kõzaks, kis jelab iganõst iganõ.
8. Ja tempõl sai tǟdõks Jumal ouv sovstõ ja täm joudst, ja mitikš iz või tempõlõ sizzõl lǟdõ, kuņtš seis engõld seis vaijõ ist ūot loptõt.
 2 Moz. 40, 34; 1 Kēņ. 8, 10 Ez. 6, 4;
16. Pǟkabal.
 Seis vaijõ kõza rīstõd sizald.
1. Ja ma kūliz vegist īeldõ tempõlst seis engõld pǟl rõkandõm: Ligid ja valagid ulzõ ne seis Jumal kõza rīstõ mā pǟl.
2. Ja ežmi lekš ja valiz ulzõ entš rīst mā pǟl, ja sugiz äbjõva ja tigli kazaj rovstõn, kīendõn voļ lūomõ tēḑ ja kis täm bildõ pallõs pālist.
3. Ja tuoi valiz entš rīst ulzõ mierrõ, ja sugiz ver kui kūolõnõst, ja ama jelzi jeng kūoliz jara, mis voļ miers.
4. Ja kuolmõz valiz ulzõ entš rīst jougiz ja viedud ovatiz, ja sugiz ver.
5. Ja ma kūliz viedud engõlt rõkandõm: Sa ūod õigi Piva, kis ūod ja kis voļd, ku sa sieda ūod kuodštõn;
6. Sīepierast ku ne pivad ja profetõd vīerda āt vallõnd, ku sa ūod andõn näntõn vīerda jūodõ; ne voļt sīe vertlist.
7. Ja ma kūliz āltarõst rõkandõm: Nä, Izand Jumal, Amaveggi, tuodlist ja õigist āt sin kuodštimist.
8. Ja neļļõz valiz ulzõ entš rīst pǟva pǟl; ja tämmõn sai andtõt rovšti tuls kitam.
9. Ja rovz sait kittõt sūr kīebitõks; ja ne suoimist Jumal nimmõ, kīen um võimi iļ ne vājad, ja ne ist parantõt mīeldõ, tämmõn ouvõ āndam.
10. Ja vīdõz valiz ulzõ entš rīst lūomõ ouvraj pǟl; ja sugiz, ku täm vald ei pimdõks, ja ne jāmstist entš kēļi puodst
 2 Moz. 10, 21;
11. Ja suoimist touvõ Jumalt entš puodud ja entš kazajd pierast ja ist parantõt mīeldõ entš tīed pierast.
12. Ja kūdõz valiz ulzõ entš rīst sūrõ Eufrat jougõ, ja täm vež kūjiz jara, laz sāgõ vaļmõstõt rek kēņigõdõn pǟva kargimiz ald.
13. Ja ma neiz pūik sūstõ ja lūomõ sūstõ ja lȭigaprofet sūstõ kuolm äbpūdist vaimõ, neme kūonad.
14. Sīepierast ku ne āt äbjõvad vaimõd, kis tiebõd imtēḑi; ne lǟbõd ulzõ ama mā immõrkouţ kēņigõd jūr, nēḑi kubbõ ajam suoda pǟl ama vegiz Jumal sūrs pǟvan.
15. Vaņtl, ma tulab kui salaj; pivali, kis virgs um ja entš āriņi vōidab, algõ ta pāļaz kǟgõ ja algõ täm uid sāgõ nǟdõt.
16. Ja ta vīž nänt kubbõ sīezõ kūožõ, mis ebrejõd kīels sāb nuttõt Harmagedon.
 Kuod. 5, 19. 31; 2 Kēņ. 9, 27; 23, 29;
17. Ja seismõz valiz ulzõ entš rīst ȭgõ; ja veggi ēļ tuļ tempõlst, ouvraj pūold, rõkandõs: Se um suggõn.
18. Ja sugist valktõd ja īeld ja piţkist, ja sugiz sūr mā veržimi, mingi iz ūo suggõn, kuņtš rišting voļ suggõn mā pǟl, seļļi mā veržimi, nei sūr.
19. Ja sugiz, ku sūr jālgab lekš kuolmõ jaggõ, ja pagand jālgabõd sadist kubbõ; ja sūr Babilon sai mǟdlõtõt Jumal jeds, laz sīen sāg andtõt täm kõza ja gint vīnõ bikar.
20. Ja amad sārd ūrgist, ja mägud ist sāt lieudtõt.
21. Ja sūr pūndali ragdõ tuļ touvõst māzõ rovz pǟl; ja rovz suoimist Jumalt ragdõ vāja pierast, ku täm vāja voļ zīmõ sūr.
17. Pǟkabal.
 Babilon, se nai lūomõ pǟl, Ūonõst vindtõt.
1. Ja ikš nēšti seis engilist, kīendõn voļt ne seis rīstõ, tuļ ja rõkandiz minkõks, kītõs: Tul, ma nägţõb sinnõn sūr puort suņdõ, kis istab pǟgiņd viedud pǟl,
2. Kīenkõks āt puortõnd mā kēņigõd, ja kis mā pǟl jelabõd, sait jūobõndõks täm puortimiz vīnõst.
3. Ja vaims ta vīž mīnda kōgarõ, ja ma neiz nāista istam puniz lūomõ sǟlgas, mis voļ täuž suoimimiz nimidi, kīen voļt seis pǟdõ ja kim sarrõ.
4. Ja nai voļ ēḑtõt purpurõ ja punizõ ja puskantõt kūldaks ja tõurõd kividõks ja perlõdõks; täm käds voļ kuldi bikar, täutõt nīgrõmõdõks ja täm puortimiz rumalitõks,
 Ezek. 28, 13. 16;
5. Ja täm vōntsa pǟl voļ nim kēratõt, sala aža: Sūr Babilon, puortimist ja nīgrõmõd jema mā pǟl.
 p. 14, 8; 16, 19; 2 Tes. 2, 7;
6. Ja ma neiz nāista volm jūobõntõ pivad vierst ja Jēzus taparnikad vierst; ja sieda nǟds ma imliz sūr imlimizõks.
7. Ja engõl rõkandiz min pǟl: Mikšpierast sa imlõd?
Ma kītõb sinnõn sala aža iļ naiz ja lūomõ, kis tǟnda kāndab, kīen āt ne seis pǟdõ ja ne kim sarrõ.
8. Lūomõz, mis sa neist, voļ ja äb ūo, ja ta piḑim ulzõ astam tõvvitõst ja ukkõ lǟm; ja kis mā pǟl jelabõd ja kīend nim äb ūo kēratõt jelamiz rāntõ sizzõl māīlma īrgandõksõst, imlõbõd nǟds lūomõst, ku ta voļ ja äb ūo ja täs līb.
9. Täs um mūoštõks, missõn um kovalõz!
Ne seis pǟdõ āt seis mäggõ, mis pǟl nai istab, ja āt seis kēņigõ.
10. Vīž āt saddõnd, ikš um, tuoi äb ūo vel tund, ja ku ta tulab, ta sāb lītõld īem.
11. Ja lūomõz, mis voļ ja äb ūo, um īž kādõksmõz ja um ka nēšti sēšist ja lǟb ukkõ.
12. Ja ne kim sarrõ, mis sa neist, āt kim kēņigõ, kis vel valdõ äb ūot sānd, aga sābõd kui kēņigõd võimiz īd stuņd pǟl, kubs lūomõks.
 p. 13, 1;
13. Näntõn um ikš mēļ ja joud, ja entš võimiz ne āndabõd lūomõn.
14. Ne suoḑikšõbõd Ūonõks, ja Ūonõz vīndab nēḑi, ku ta um izandõd Izand ja kēņigõd Kēņig, ja ne, kis tämmõn īņi āt kutstõt ja ne ulzõ kuoŗdõt ja usklist.
15. Ja ta rõkandiz min pǟl: Viedud, mis sa neist, kus puort istab, āt rovd ja rovz barad ja pagand ja kīeld.
 1 Ez. 8, 7;
16. Ja ne kim sarrõ, mis sa neist, ja lūomõz, ne gintõbõd puortõ ja tiebõd täm tijaks ja paļļõks ja sīebõd täm lejjõ ja kitabõd täm jara tuls.
17. Sīepierast ku Jumal um andõn näntõn sidamiz tiem täm mīeldõ ja tiem īds mīels ja entš vald āndam lūomõn, kuņtš Jumal sõnad sābõd täutõt.
18. Ja nai, kīentõ sa neist, um se sūr jālgab, kīen um vald iļ mā kēņigõd.
18. Pǟkabal.
 Babilon äda.
1. Pierrõ sieda ma neiz mū engõl māzõ astam touvõst, sīen voļ sūr võimi, ja mā sai sieldõks täm ouvõst.
 p. 10, 1;
2. Ja ta ōriz joudziz īelkõks rõkandõs: Um saddõn, um saddõn sūr Babilon ja um sānd äbjõvad vaimõdõn jeltõb kūožõks ja amad äbpūdist vaimõdõn kuodaks ja amad äbpūdist ja gintõt līndõd kuodaks,
 p. 14, 8;
Ez. 13, 21; 34, 11. 13;
3. Ku täm puortimiz kõza vīnõst amad pagand āt jūond, ja mā kēņigõd tämkõks āt puortõnd, ja mā kōpmied āt rikkõdõks sānd leb vegiz tāmiz täm tagan.
 Jer. 51, 7;
4. Ja ma kūliz mū īel touvõs rõkandõm: Min rov, ligid tämst ulzõ, algõ tēg sāgõd seļtšmiedkõks täm patud jūs ja algõ tēg sāgõd täm vājist;
 Ez. 48, 20; 52, 11;
5. Ku täm patud āt touvõ sāņi tund, ja Jumal um mikšmõks pand täm äbõigimḑi.
 1 Moz. 18, 20. 21;
6. Maksagid tämmõn tāgiž, kui ta um tāgiž maksõn, ja tazantigid jara kādkȭrdiņ, täm tīed pierrõ; bikar, mis ta um täutõn, täutigid kādkȭrdiņ.
 Lr. 137, 8;
7. Kuijen ta ēntšta um ouvõstõn ja imud sizal jellõn, neijen tiegid tämmõn vaijõ ja kurbõ.
Ku ta entš sidams rõkandõb: Ma istab kui nai-kēņig, ja ma äb ūo lesknai, ja kurbõ ma äb nǟ,
 Jer. 50, 29;
8. Leb sīe tulbõd īds pǟvas vājad iļ täm, kūolõm ja kūrba ja nǟlga, ja ta sāb jara kittõt tuls, sīepierast ku Izand um veggi, kis iļ täm kuodõ kāndab.
 p. 17, 16;
Ez. 47, 9;
9. Ja iļ täm itkõbõd ja kaidlõbõd mā kēņigõd, kis tämkõks āt puortõnd ja imud sizal jellõnd, ku ne nǟbõd täm palamiz sovvõ.
10. Ne pīlõbõd kougõnd, irms iļ täm vāja, rõkandõs: Äda, äda, sūr Babilon, veggi jālgab, ku kuod iļ sin um tund īds stuņds!
 p. 14, 8;
Ez. 21, 9;
11. Ja mā kōpmied itkõbõd ja āt kurblist iļ täm, ku nänt kōpõ mitikš emiņ äb vosta;
12. Kūlda ja õbdõ kōpõ ja tõuridi kividi ja perlidi ja tõurõst ārõnt ja purpurt ja zīḑõ ja punist ārõnt ja knaškard pūdõ ja amasugliži rīstidi elefantõd lūšti ja amasugliži rīstidi tõurõst pūst ja vaškst ja rōdast ja marmorst,
13. Ja kanelõ ja sovtõb ainõ ja zalbõ ja mirridi ja kittõb ainõ ja vīnõ ja eļļõ ja pīenidi jovḑi ja nizzõ ja jelajdi ja lambidi ja ibiži ja rattidi ja lejḑi ja rovz jēngidi.
14. Ja taravīļa, mis tagan sin jeng igabõb, um sin jūst jara lǟnd, ja ama mis liebi ja knaš um sin jūst jara lǟnd, ja sieda sa äd līeda emiņ.
15. Nänt ažad kōpmied, kis leb sīe voļt rikkõdõks sānd, pīlõbõd kougõnd irmst iļ täm vāja itkõs ja kaidlõs,
16. Rõkandõs: Äda, äda, sūr jālgab, mis voļ ēḑtõt tõurõ ārõnõ ja purpurõ ja punizõ ārõnõ ja puskantõt kūldaks ja tõurõd kividõks ja perlõdõks.
Ku īds stuņds um jara pūoštõt seļļi rikuz!
17. Ja amad sapsmied ja amad, kis lājad pǟl pūritõbõd ja lājamied, ja mits mier pǟl tīedõ tiebõd, pīlist kougõnd
 Ez. 23, 14;
18. Ja ōrist, nǟds täm palamiz sovvõ, rõkandõs: Mis um īti sūr jālgabõks?
19. Ja ne ēţist põrmõ entš pǟd pǟl ja ōrist itkõs ja kaidlõs, rõkandõs: Ǟda, äda, sūr jālgab, kus amad, kīendõn voļt lājad mier pǟl, rikkõdõks sait leb täm tõurõm, ku sa ūod jara pūoštõt īds stuņds.
20. Volgõd rīemlist iļ täm, touvõz ja pivad ja apostõld ja profetõd, ku Jumal um täd kuod iļ täm kandõn.
 Ez. 44, 23;
21. Ja ikš veggi engõl nustiz ilzõ kiv, neme jovtõb kiv, ja ēţiz mierrõ, rõkandõs: Nei sāb sūr jālgab Babilon äkistiz jara visktõt ja äb sā emiņ lieudtõt.
22. Ja kāndlad kiltijid ja lōlajid ja līltajid ja bazunõd pūgijid ēļ äb sā emiņ sins kūltõt, ja mittõ mingiz amat amatnika äb sā sins emiņ lieudtõt, ja jova- miz ēļ äb sā sins emiņ kūltõt.
 Ez. 24, 8;
23. Ja kīnḑõl sieldõm äb pāista emiņ sins, ja brūtgana ja brūţ ēļ äb Iī emiņ kūltõb sins; ku sin kōpmied voļt mā sūrizandõd, ku leb sin võllimiz amad pagand āt umbõ vīdõt.
 Jer. 7, 34; 16, 9; 25, 10;
24. Ja täms um lieudtõt profetõd ja pivad ja amad nänt ver, kis āt māzõ taptõt mā pǟl.
 p. 6, 10; 17, 6; 19, 2;
19. Pǟkabal.
 Kītõks iļ Babilon pūošt.
Ūonõ kāzgõnd.
Kristus tulmi.
Lūomõ ja lȭigaprofet tutkam.
1. Pierrõ sieda ma kūliz, kui sūr rov bara vegist īeldõ touvõst rõkandõm: Halleluja!
Pästami ja ouv ja joud mäd Jumalõn!
2. Ku tuodlist ja õigist āt täm kuodõd, ku ta um jara kuodštõn sūr puort, kis entš puortimizõs um jara rikkõn mā, ja um iļ entš pālkalist vier tämmõn käddõ maksõn.
3. Ja tūoista kõrd ne rõkandist: Halleluja!
Ja täm sov lǟb ilzõ iganõst iganõ.
4. Ja ne kakškimdõ nēļa vaņimist ja ne nēļa jelzist ētist ēntšta māzõ ja pallõs pālist Jumalt, kis ouvraj pǟl istab, rõkandõs: Amen, Halleluja!
 p. 5, 14;
5. Ja ouvrajst tuļ ēļ ulzõ, rõkandõs: Kītigid mäd Jumalt amad täm pālkalist, kis tǟnda kārtabõd, piškist ja sūrd.
6. Ja ma kūliz, kui sūr rov bara īel ja kui sūrd viedud īel ja kui veggist piţkist īel, rõkandõm: Halleluja!
Ku Izand, mäd Jumal, se Amaveggi vāļikšõb kui kēņig!
7. Volm rīemlist ja rīemõm ja āndam tämmõn ouvõ, ku Ūonõ kāzgõnd āt tund, ja täm nai um ēntšta vaļmõstõn.
 p. 21, 2. 9;
8. Ja tämmõn um andtõt, laz võig ēntšta ēḑtõ pūdiži, õldziži, tõuriži āriņiz; ja se tõurõz ārõn um pivad õigit.
 Lr. 45, 14. 15;
9. Ja ta rõkandiz min pǟl: Kērat!
Pivalist āt ne, kis āt kutstõt Ūonõ kāzgõnd jūotõkst pǟl!
Ja ta rõkandiz min pǟl: Ne āt tuodlist Jumal sõnad.
10. Ja ma sadiz täm jālgad jeddõ māzõ, tǟnda pallõs pallõs; ja ta rõkandiz min pǟl: Vaņtl, äb!
Ma ūob iņipālkali sinnõn ja sin veļidõn, kīendõn um Jēzus tapartõks; pallõs pāla Jumalt, sīepierast ku Jēzus tapartõks um profetimiz vaim.
 p. 12, 17; 22, 8. 9;
11. Ja ma neiz touvõst vāldiņ volm, ja vaņtl, vālda ibbi, ja kis täm pǟl istiz, sai nuttõt Ustatõb ja Tuodli, ja ta kāndab kuodõ ja suoḑikšõb õigitõs.
 p. 1, 5; 3, 14; 6, 2;
12. Aga täm sīlmad voļt kui palaji tuļ, ja täm pǟ pǟl voļ pǟgiņ diademidi, kīen nim voļ kēratõt, mis mitikš iz tīeda ku īd täma.
13. Ja ta voļ ēḑtõt āriņiz, mis voļt viers ligtõt, ja täm nim sai nuttõt Jumal Sõna.
 Jāņ 1, 1;
14. Ja ne suodavägud touvõs lekšt tämmõn tagan, vāldad ibbist sǟlgas, ēḑtõt tõuriz, vāldiz, pūdiz āriņiz.
15. Ja täm sūst tuļ ulzõ vajmi mȭk, laz ta sīeks rabbõg pagaņi; ja ta kāitsõb nēḑi rōda sovaks, ja ta suotkub Jumal, Amavegiz sūr kõza vīnõpīkstõbt.
 p. 12, 5; 14, 19. 20;
Lr. 2, 9;
16. Ja tämmõn um ēḑmõ pǟl ja täm rajga pǟl kēratõt: Kēņigõd Kēņig ja izandõd Izand.
17. Ja ma neiz ītõ engõlt pǟva sizal pīlõm, ja ta ōriz vegiz īelkõks, amad līndõd pǟl, kis touvõ kouţi līndabõd, rõkandõs: Tulgid, ligid kubbõ Jumal sūr jūotõks pǟl,
18. Laz tēg sīegõd kēņigõd lejḑi ja suodamied pēļist lejḑi ja joudzist lejḑi ja ibbist lejḑi ja kis nänt pǟl istabõd ja amad vabad ja pālkalist, piškist ja sūrd, lejḑi.
19. Ja ma neiz lūomõst ja mā kēņigidi ja nänt suodavägidi, kis voļt kubbõ ajtõt suoḑikšõm sīekõks, kis ibiz pǟl istiz, ja täm suodavägkõks.
20. Ja lūomõz sai vizzõ aktõt ja tämkõks kubs lȭigaprofet, kis täm jeds imtēḑi voļ tiend, leb mis ta nänt voļ umbõ vīnd, kis voļt võttõnd lūomõ tǟd ja kis voļt pallõs pallõnd täm bildõ; ne kakš sait eitõt jelsõ tul-jarrõ, mis zēviļs palab.
 p. 13, 1; 13, 11—17; 20, 10;
21. Ja pǟlõ īend sait māzõ taptõt leb mȭk, mis tuļ ulzõ sīe sūst, kis ibiz sǟlgas istiz; ja amad līndõd sait sīend nänt lejist.
20. Pǟkabal.
 Kure sāb sidtõt.
Kādkȭrdali ilznūzimi.
Gog ja Magog.
Perri kuod.
1. Ja ma neiz engõlt touvõst āzõ astam, sīen voļ käds tõvvit võţim ja sūr skēḑõz.
p. 9, 1; 2 Ptr. 2, 4;
2. Ja ta akiz pūik vizzõ, sīe vana ūška, kis um se kure ja sātan, ja sidiz täm vizzõ tūontõ āigast pǟl
3. Ja ēţiz täm tõvvitõ ja klõkšiz vizzõ ja paņ tämmõn vizant pǟl, algõ ta emiņ vīgõ umbõ paganḑi, kuņtš tūontõ āigastõ lībõd loppõnd; pierrõ sieda um tämmõn vāldiņ sāmõst lītiz āiga pǟl.
4. Ja ma neiz ouvrajḑi, ja ne istist nänt pǟl, ja näntõn sai andtõt kuodõ kāndam; ja nänt jēngidi, kīendõn voļt pǟd māzõ raḑlõtõt Jēzus tapartõks pierast ja Jumal sõna pierast ja kis ist ūot pallõs pallõnd lūomõst, äb ka täm bildõ ja ist ūot võttõnd tǟd entš vōntsa ja käd pǟl; ja ne jelist ja vāļikšist kui kēņigõd, kubs Kristusõks tūontõ āigastõ.
Dan. 7, 9. 22. 27;
5. Ne munt kūolõnd ist sāt jellõ, kuņtš voļt loppõnd ne tūontõ āigastõ.
Se um se ežmi ilznūzimi.
6. Pivali ja piva, kīen um jag ežmiz ilznūzimiz jūs!
Iļ nänt tuoiz kūolõmõn äb ūo võimist; aga ne lībõd Jumal ja Kristus prīestõrd, ja ne vāļikšõbõd kui kēņigõd tämkõks kubs tūontõ āigastõ.
7. Ja ku tūontõ āigastõ lībõd loptõt, sāb sātan entš vizakuodast vāldiņ tiedõt,
8. Ja ta lǟb ulzõ umbõ vīm pagaņi, kis āt mā nēļas nūrkas, Gogõ ja Magogõ, nēḑi kubbõ ajam suoda pierast; ja nänt lug um kui mier jõugõ.
9. Ja ne keist iļ ama mā lagdõ ja klõkšist immõr pivad godamā ja ārmaz jālgab.
Ja tuļ sadiz touvõst māzõ ja sei nänt jara.
Ezek. 38, 22; 39, 6;
10. Ja kure, kis nänt voļ umbõ vīnd, sai eitõt tul ja zēviļ jarrõ, kus ka um lūomõz ja lȭigaprofet, ja ne sābõd vājastõt pǟvad ja īed iganõst iganõ.
11. Ja ma neiz sūrdõ valdõ ouvrajjõ ja sieda, kis täm pǟl istiz, kīen jedst ūrgiz mā ja touvõz, ja nänt pierast iz sā kūož lieudtõt.
12. Ja ma neiz kūolinḑi, sūri ja piškiži pīlõm ouvraj jeds, ja rāntõd sait vāldiņ tiedõt; ja mū rāntõz sai vāldiņ tiedõt, se um se jelamiz; ja iļ kūolõnd sai kuod kandtõt rāntõd kērad pierrõ, nänt tīed pierrõ.
p. 3, 5;
Fil. 4, 3;
Rom. 2, 6;
13. Ja mier āndiz kūolinḑi, kis täms voļt, ja Kūolõm ja Eļ āndist kūolinḑi, kis nēši voļt, ja iļ jegaīd sai kuod kandtõt nänt tīed pierrõ.
14. Ja Kūolõm ja Eļ sait eitõt tul-jarrõ.
Se um se tuoi kūolimi, se tul-jāra.
15. Ja kis iz sā lieudtõt kēratõt jelamiz rāntõ sizal, sai eitõt tul-jarrõ.
p. 19, 20;
21. Pǟkabal.
 Ūž touvõz, ūž ma ja ūž Jeruzalem.
1. Ja ma neiz ūtõ touvõst ja ūtõ mādõ; aga ežmi touvõz ja ežmi mā voļt mīedõ lǟnd, ja mīerda iz ūo emiņ.
p. 20, 11;
2. Ja ma neiz pivvõ jālgabõ, ūtõ Jeruzalemõ, Jumal jūst māzõ astam, touvõst, vaļmõstõtõ kui entš mie pierast puskantõtõ brūţõ.
p. 19, 7. 8;
Ebr. 11, 10. 16; 12, 22;
3. Ja ma kūliz vegist īeldõ ouvrajst rõkandõm: Vaņtl, Jumal telt rovz jūs!
Ja ta jelab nänt jūs, ja ne lībõd täm rov, ja Jumal īž līb näntkõks, nänt Jumal;
4. Ja ta kūjastõb amad kīņdõld nänt siļmšti, ja kūolõmt äb Iī emiņ, äb ka kurbõ, äb ka räukimist, äb ka vaijõ äb lī emiņ, ku ežmist ažad āt mīedõ lǟnd.
p. 7, 17;
5. Ja kis ouvraj pǟl istab, rõkandiz: Vaņtl, ma tieb ama ūdõks.
Ja ta rõkandiz: Kērat, sīepierast ku ne sõnad āt ustatõb ja tuodlist.
6. Ja ta rõkandiz min pǟl: Se um suggõn.
Ma ūob A ja O, īrgandõks ja lopandõks; ma āndab näntõn, kis jūodõ tābõd, jelamiz vied ovatst ilm maksõ.
7. Kis vīndab, pierub sieda, ja ma līb täm Jumal, ja ta līb min pūoga.
p. 2, 7;
8. Aga ārgadõn ja äbusklistõn ja irmzistõn ja tapajidõn ja pūortõd ajajidõn ja võllijidõn ja lȭigajumald palkijidõn ja amad pietajdõn līb nänt jag jāras, mis palab tuls ja zēviļs; se um se tuoi kūolõm.
p. 22,15; 20,14;
9. Ja tuļ ikš nēšti seis engilist, kīendõn ne seis rīstõ voļt, täutõt seis perrist vājadõks, ja kītiz min pǟl rõkandõs: Tul, ma nägţõb sinnõn brūţõ, Ūonõ nāista.
10. Ja ta vīž mīnda vaims jara sūr ja kuordiz mäg pǟl ja nägţiz minnõn pivvõ jālgabõ, Jeruzalemõ, mis voļ māzõ astõn touvõst, Jumal jūst.
11. Tämmõn voļ Jumal ouvõm, täm sieldõm voļ īti ama tõurõ kivkõks, kui jaspis kiv, mis kīļastõb kui kristal.
12. Tämmõn voļ sūr ja kuordi mīr, tämmõn voļt kakštuoistõn vǟrõst ja vǟrõd pǟl kakštuoistõn engõlt ja nimud pǟlõ kēratõt, mis āt kakštuoistõn Izrael pūogad sugkazamdõn;
13. Ūomõg pūol kuolm vǟrõd ja puoj pūol kuolm vǟrõd ja lȭinag pūol kuolm vǟrõd ja ȭdõg pūol kuolm vǟrõd.
14. Ja jālgab mīrõn voļt kakštuoistõn alist ja nänt pǟl Ūonõ kakštuoistõn apostõld nimud.
15. Ja kis minkõks rõkandiz, sīen voļ kuldi rūogõz, laz aigõg jālgabõ ja täm vǟridi ja täm mīridi.
16. Ja jālgab voļ nēļanurklimi ja täm pitkit kui täm lajgit.
Ja rūogõks ta āigiz jālgabõ kakštuoistõn tūontõ stadiont; täm pitkit ja lajgit ja kuordit voļt ītist.
17. Ja ta āigiz täm mīrõ, sada nēļakimdõ nēļa kīndõrt, rišting āiga pierrõ, mis um engõlõn.
18. Ja täm mīr voļ tiedõt jaspisõst ja jālgab sīeldast kūldast, īti sieldiz glāzõn.
19. Amad jālgab mīr allist voļt puskantõt tõurõd kividõks; ežmi alli voļ jaspisõst, tuoi zafirõst, kuolmõz kalkedonst, neļļõz smaragdõst,
20. Vīdõz zardonikst, kūdõz zardionst, seismõz krizolitst, kādõksmõz berillõst, īdõksmõz topazõst, kimmõz krizoprasõst, ikštuoistõnõz hiakintõst, kakštuoistõnõz ametistõst.
21. Ja kakštuoistõn vǟrõd voļt kakštuoistõn perlõ, ja jegaīd vǟrõd voļt īdst perlõst ja jālgab īelõd sīeldast kūldast, mis lebbõ pāistab kui glāz.
22. Ja tempõlt ma täms iz nǟ, sīepierast ku Izand, Jumal, Amaveggi ja Ūonõz āt täm tempõl.
23. Ja jālgabõn äb ūo vajag päuvõ, äb ka kūdõ, laz ne tämmõn pāistagõd, aga Jumal ouvõm āndab tämmõn sieldõmt, ja täm kīnḑõl um Ūonõz.
p. 22, 5;
24. Ja pagand kǟbõd täm sieldõms, ja mā kēņigõd tūobõd entš ouvõm täm sizzõl.
25. Ja täm vǟrõd äb sāt vizzõ klõkštõt päuvõ, aga īedõ äb ūo sǟl.
p. 22, 5;
26. Ja pagand ouv ja ouvõm sāb täm sizzõl vīdõt.
27. Ja täm sizzõl äb lǟ midagist, mis um äbpiva ja kis rumalitõ tieb ja pietab, ku īd kis āt kēratõt Ūonõ jelamiz rāntõ sizzõl.
p. 20, 15;
22. Pǟkabal.
 Jelamiz vied joug ja jelamiz pū.
Opatõks ja lopandõks.
1. Ja ta nägţiz minnõn jelamiz vied jougõ, mis ulzõ tulab sieldõ kui kristal Jumal ja Ūonõ ouvrajst.
Ezek. 47, 1;
2. Täm īel sidamõl ja muolmõl pūol jougõ voļ jelamiz pū, andõs kakštuoistõn kõrd vīļakazzõ, ja ta āndiz jegas kūs entš vīļakazzõ, ja pū liedõd āt pagandõn tierrõks sāmizõks.
p. 21, 21;
3. Ja mitītõ jaravandõmist äb lī emiņ.
Ja Jumal ja Ūonõ ouvraj līb täm sizal, ja täm pālkalist immartõbõd tǟnda
4. Ja nǟbõd täm palgõ, ja täm nim līb nänt vōntsad pǟl.
5. Ja īedõ äb lī sǟl, ja näntõn äb lī vajag kīnḑõl äb ka pǟva sieldõmt, ku Izand Jumal näntõn sieldõmt āndab, ja ne vāļikšõbõd kui kēņigõd iganõst iganõ.
p 21, 25; 5, 10;
6. Ja ta rõkandiz min pǟl: Ne sõnad āt ustatõb ja tuodlist, ja profetõd vaimõd Izand, Jumal, um kaimõn entš engõl nägţõm täm pālkalistõn, missõn pakand um suggõmõst.
7. Ja vaņtl, ma tulab pakand.
Pivali um, kis pidab sīe rāntõ profetimiz sõnḑi.
8. Ja ma, Jāņ, ūob, kis um sieda kūlõn ja nǟnd.
Ja ku ma voļ kūlõn ja nǟnd, ma paņ māzõ pallõs pālam engõl jālgad jeddõ, kis minnõn sieda voļ nägţõn.
9. Ja ta rõkandiz min pǟl: Vaņtl, äb, ma ūob īņipālkali sinnõn ja sin veļidõn ja profetõdõn ja näntõn, kis sīe rāntõ sõnḑi pidabõd; pallõs pāla Jumalt!
10. Ja ta rõkandiz min pǟl: Ala vizant sīe rāntõ profetimiz sõnad, sīepierast ku āiga um ležgõl.
p. 1, 3; 10, 4;
11. Kis äbõigõmt tieb, tiegõ vel äbõigõmt, ja kis um rumali, volgõ vel rumali, ja kis um õigi, tiegõ vel õigõmt, ja kis um piva, volgõ vel piva.
12. Vaņtl, ma tulab pakand, ja min pālka um min īņi, jegaīdõn jara tazantõm, mingist täm tīed āt.
7; p. 3, 11;
Ez. 40, 10;
13. Ma ūob A ja O, ežmi ja perri, īrgandõks ja lopandõks.
p. 1, 11;
14. Pivalist āt, kis täm pandõkst pierrõ tiebõd, laz näntõn volgõ võimi jelamiz pū jūs ja ne leb vǟrõd lǟgõd jālgabõ sizzõl.
15. Ullõpēḑin āt piņid ja võlud ja puortijid ja tapajid ja kis lȭigajumaldõn palkõbõd ja jegaikš, kis ārmastõb ja tieb pietukst.
16. Mina, Jēzus, ūob kaimõn entš engõl täddõn sieda tapartõm lātkubis.
Ma ūob Dāvid jūŗ ja sugkazam, pilkiji ūomõgtēḑ.
p. 1, 1; 1, 2; 5, 5;
Luk. 1, 78;
17. Ja vaim ja brūţ rõkandõbõd: Tul!
Ja kis kūlõbõd, laz rõkandõgõd: Tul!
Ja kis jūodõ tābõd, laz tulgõd, kis tābõd, võtagõd jelamiz vieta ilm maksõ.
p. 21, 6;
Rom. 8, 23;
Jāņ 7. 37;
18. Ma tapartõb amadõn, kis kūlõbõd sīe rāntõ profetimiz sõnḑi: Až mingi näntõn jūrõ panab, panab Jumal tämmõn jūrõ ne vājad, mis sīes rāntõs āt kēratõt;
19. Ja až mingi nēšti sīe rāntõ profetimiz sõnšti jara võtab, võtab Jumal jara täm jag jelamiz pū jūs ja piva jālgab jūs, mis sīezõ rāntõ um kēratõt.
20. Kis sieda tapartõb, rõkandõb: Tuodlist, ma tulab pakand!
Amen, tul, Izand Jēzus.
21. Izand Jēzus alastõm volgõ amadõks.
Amen.
F 1098
F1098-01
Vastõ pa’llõn rok
Ī’d mī’en um kūolõn [naiz] nai järāz. ja z ta võttõn tuoiz naiz.
Ja se kunāgõd äb ūo võind tä’mmõn mīel pie’rrõ sēmḑa rokkõ kīetõ.
Jegā kõrd tä’mmõn siz se rok äb ūo jõvā vȯnd.
Ikškõrd ni [um] se sēmḑa rok um pa’llõn vastõ.
Ja nai mõtlõn vȯid mīnda tōvaz, mis ni laz tī’eg.
Tund mī’ez kuodāj, un ta ni [pand kil] se rok nei ārgastiz pand sīņõ lōda pǟl.
Mīez irgõn sīedõ.
Ta um kītõn: „Vāņ, ni sa ūod seļļizt rokkõ kīetõn ne’i ka mi’n, [vȯlks tä’m] vȯlks tä’m jeng arm, nai kīetiz.
Sie e’žmi nai tä’mmõn um jegā kõrd vastõ pa’llõnt rokkõ andõn sīedõ.
Ma’g ī’edijid
Magīdi ī’ediz sīe pierāst, ku tū’gõpǟvan iz tū’oḑ vȯ’zzõ sīedõ.
Ja sīen, kis sei vȯ’zzõ, sīen ī’ediz ma’g lǭ’igi, võtīz vȯzā ulzõ ja pa’ņ tū’gidi si’zzõl. [*Ak *nei!] Sīepierāst ? magūd ī’edijid ke’itõ, duņtš kä’dsõ, ve’rrak si’dtõt tǟn kilgõ, kus võib, kui ī’edõb ma’g lǭ’igi, kus vīerda võib jūokštõ si’zzõl. 
*Kīen siz ne ne’i īediztõ?
Hah!
Ne ī’ediztõ jegā ī’dõn, kīen ne mõtlizt ku ni um sīedõt vȯ’zzõ.
Täs mit ikš vȯ’zzõ iz sīe sīest *s tū’gõpǟva sei kammõ set.
Siz vȯ’ļ kammõ sīemõst.
Ja sīepierāst kalāmī’ed jõgā kõrd ārmakstizt kǭma, sūr kǭma tū’gõpǟvaks.
Siz vȯļ, siz tū’oḑ sīedõ, siz vȯ’ļ kammõ kīetõmõst.
Kǭmad rokkõ kīetiz.
Ja no siz ne ke’itõ set vȯtšõs, kīen um ī’edõmõst lǭ’igi.
Ma’g, ma’ggõ sa mit ī’dõn iz sǭ ī’edõ lǭ’igi sīepierāst ku mit ikš iz ūo vȯ’zzõ sīend.
*Kis ne nei te’itõ?
Mī’ed või
*Mī’ed. *Mī’ed.
Ma vel mǟdlõb, ku ikškõrd tū’gõ ȭ’dõg mēg, polākõd, skūolsõ te’imõ pīrgist seļļizt, pūstõ te’imõ dūņtšõd.
Ja skūolsõ jo vȯ’ltõ ne sīlmadrakūd, sīlmadvie’drakūd skūollapstõn eņtš sīlmadvie’drak.
Sīlmadrǭimõd sidīzõm jū’rõ ja palāgõd immõr ja nei seļļizt  või või ? tegīž mingizõn vȯļtõ mingi kǭsk või midēgõst se tuoistiz ei ja siz ke’itõ dūņtšõd ne vȯ’ļd  punīz vermõks või kuigid vȯļ tī’edõd punīzõks, ja *verīzt ve’rrizt dūņtšõd.
Ja ni mēg lekšmõ skuţkīd jū’rõ magīd ī’edõm.
Skuţkīd ädāgizt järā ja a’ilizt skūolmēstar kēkõ.
Ja   a’ilizt ne’i, ku lēbalä’bḑi... akīzt *lēbalä’bḑiz lēbalä’bḑizõn tagān ja lēbalä’bḑi *sagī sadīz lä’bbõ ja rabīz lä’b ulz.
Bet äb tīeda, mitikš jõ mä’ddõn iz pa’n ..., mittõ iz rīļ midēgõd.
Se vȯ’ļ  seļļi, seļļizt īrdõkst vȯļtõ ja siz nei iz rīļ ka iļ sīe.
Mēg jõ mitī’dõn i’ļļõ iz tīemõ midēgõzt.
Mēg jõ set nei nǭļa pierāst lekšmõ ne’i.
F1098-03, -04
Mi’n muinizva’nbizt
Eņtš muinizva’nbižist ma tīedab veitõ.
Mi’n va’nbizt ka agā nēšti veitõ tīedizt, mõits ne vȯlkst iļ nänt jemīņ nīžõnd.
Mi’n tǭţi nīžimiz pie’rrõ tä’m izā, mi’n vanātǭţi, vȯļļi Irēld perīņ.
Vanātǭţiz izā vȯļļi je’llõn Irēl, vȯnd Irē pivākuodā kīelamīez.
Mingiz āiga vȯnd Ūdvālgants perīmīez.
Pie’rrõ tund Sīkrõgõl Klou perīmī’ekõks.
Mingi u’m vȯnd vanātǭţiz izān ni’m, siedā ma ä’b tīeda.
Ne’i ī’ž ä’b ūo tieudtõb vanātǭţiz jemā ni’m, ä’b ka kust ta u’m nūzõn.
Vanātǭţi pie’rrõ u’m pä’zzõn Kielk perīmī’ekõks.
Kunā se u’m su’ggõn, se ä’b ūo tieudtõb, ka kunā ta u’m perīmī’ekõks Kielkõl pä’zzõn.
Mõtlõmõst, ku se u’m su’ggõn pie’rrõ „līvõd dumpõ“, sīest sīelāigal Kielkõl vaļānikāks u’m jõvā je’llõn je’dlõmi Ūdkilā Bus perīmīez Klouz Breinkopf, kīenta baron kui ī’dtõ dump jū’odijizt viskīz kǭrandst u’lzõ.
Kielk perīmī’ekõks vȯldsõ mi’n vanātǭţi (tä’m ni’m vȯļ Pētõr) võtīz Klouz Breinkopf tidār Trīn eņtšõn nāizõks.
Vanātǭţi kūoliz 1908. [tū’ontõ ī’dõkssadā kǭ’dõksmõs] āigasts, ku ta vȯļ seiskimdõ agā seiskimdõ vī’d 70–75 [seiskimdõ agā seiskimdõ vīž] āigast vanā āigastva’nnit.
Vanātǭţi u’m vȯnd vanāǟmast jõvāgid vaņīm – (9–12 [ī’dõks agā kakštuoistõn] āigastõ), sīest vanāǟma kūoliz 1921. [tū’ontõ ī’dõkssa’ddõ kakškimdõ e’žmis] āigasts 74 [seiskimdõ nēļa] āigastva’nnit. 1868. [tū’ontõ kǭ’dõkssa’ddõ kūžkimdõ kǭ’dõksmõs] āigasts näntõn u’m sindõn pūoga Di’drõk ja set 1879. [tū’ontõ kǭ’dõkssa’ddõ seiskimdõ ī’dõksmõs] āigasts tuoi pūoga – mi’n tǭţi Kǭrli.
Di’drõkõn vȯ’ļ seļļi tergiļ [ila] ilā.
Ta i’z või kuskiz kōgiņ kūož pǟl je’llõ.
Ī’dtõkabāl ta vȯtšīz paŗīmtõ si’zzõltu’lmizt.
Immar 1895. [tū’ontõ kǭ’dõkssa’ddõ ī’dõkskimdõ vīdõz vīdõzt] āigastõ ta võtīz nāizõks va’nlikiz neitst, mǭmī’e perīmī’e Pigā tidār Vilhelmīn.
Pie’rrõ nāiztavõtāmõt mi’n vanātǭţi āndiz Di’drõkõn perīmī’e õigizt, ī’ž ei vanāperīmī’e leibõ.
Di’drõk kōgiņ perīmī’ekõks i’z ūo.
Agā sīli vȯ’ļ ka nai, kis „seļļizt va kalāmī’e kǭrandtõ“ vȯ’ļ ī’dtõkabāl laitõn.
Kǭrand vȯ’ļ rent kǭrand.
Di’drõk mīnd eņtš rentnikā õigizt sadā rubīļ je’dst Sūr Pētõrõn (Pētõr Anzenovõn).
Ī’ž lǟ’nd Vǟnta tagān Patskul mȯizõ dipdǭt pālkanikāks.
Vanātǭţin u’m vȯnd ka pūdlǭja, missõks Di’drõk pūŗtõn.
Eņtš bohēmiz jelāmizõks ta u’m plīndartõn pūdlǭja jarā.
Sūr-Pētõr ä’b ūo mȯistõn munt kilāro’vkõks jõvīst je’llõ.
Ne at iļ tä’m kaibõnd baronõn ja se võttõn Sūr-Pētõrõn kǭrand jarā ja andõn vanātǭţin tā’giž.
Sīen Sīel āigal mi’n tǭţi, Kǭrli, irgõn kǟ’dõ Irē mie’rskūolsõ, bet sǟld vanātǭţi võttõn tä’m ulzõ.
Mingizt āigastõd tǭţi pūŗtõn kuoigīd pǟl kokkõks ja matrūzõks.
Ku vanātǭţi īend rujāks ja ä’bjoudzizõks, ta’m tund kuoigīd pǟld mǭ’zõ ja irgõn Kielk perīmī’ekõks. 1903. [tū’ontõ ī’dõkssa’ddõ kuolmõs] āigasts ta vȯstīz kǭrand a’mnä’mniz eņtšõn. 1906. [tū’ontõ ī’dõkssa’ddõ kūdõz] [āigasts] āigast Taļšpivād ta võtīz Lōrm tidār Kristīn eņtšõn nāizõks ja jelīz amā eņtš igā Kielkõl perīmī’ekõks.
Di’drõk i’z ūo kōgiņ Patskul mȯizõs.
Tä’m tergiļ ilā i’z lask tä’mmõn sǟl vȱlda.
Ta tu’ļ [Vǟntast] Väntõ ja pidīz sǟl vȯ’llõbūoḑ, siz ka mis ka tä’m kä’ds i’z ūo kōgiņ, [sīest eņtšõ] sīest eņtšõn ka māitsiz jūodõ ja siedāvīţõ būoḑ pe’ļmizt i’z ānda.
Ta lekš Staldzõnõ kalāmī’ekõks ja perīzõks tu’ļ tā’giž Sīkrõgõl sīes eņtšõ Kielk kǭrandõl, mis ta ja tä’m ukūz nai vȯ’ļ ne’i jarā laitõn.
Ni ta jelīz Kielk kūrtubās ja ke’i mie’rsõ ne’i ī’ž nemē munt kilānikād.
Kui jõvā e’žmõks ma kītiz, mi’n vanāǟma Trīn vȯļ je’dlõmõd je’dlõmiz Bus perīmī’e Klouz Breinkopf tidār.
Ta võiž vȱlda eņtš kǭ’dkimdõ āigast va’nnit, ku ta lekš mi’n vanātǭţin mī’elõ.
Vanātǭţi siz võiž vȱlda 29–32 [kakškimdõ ī’dõks – kuolmkimdõ kakš] āigast va’nnit.
Je’dlõm siedā ta u’m vȯnd mǭmī’e perīmī’ed jūs perīmīed perīmī’ed jūs neitsõks.
Vanāǟma mūoštiz lu’ggõ, kēratõ ta iz mūošta.
Siedā ä’b tīeda, või vanātǭţi kēratõ mūoštiz, bet lu’ggõ kil ta u’m mȯistõn, mõitiz päp tä’mmõn ä’b vȯlks andõn 1858. [tū’ontõ kǭ’dõkssa’ddõ vīžkimdõ kǭ’dõksmõs] āigasts bībõl.
Mikšpierāst se tä’mmõn u’m andtõd, siedā ä’b tīeda.
Koks ka vanāǟma kēratõ i’z mūošta, rǭ’dõ ta tūndiz jõvīst ja mūoštiz siedā lu’ggõ ja arrõ.
Vanāǟma vȯstīz kalāmī’ed kä’dst lešti, kūjastiz nēḑi ja vīž Dūoņigõ, Sasma’ggõ ja Talsõ mīmõ.
Siedavīţõ ta peļīz jõvā kopīk jū’rõ si’zzõltu’lmizõn kalāmī’e tīestõ.
Mi’n jemā vȯ’ļ Lōrm tidār.
Tä’m izā Klouz Vald vȯļ Lōrm perīmīez ja Irē pivākuodā perī ja Irē Irē pivākuodā permindõr.
Mõtlõmõst, ku tä’m muinizizād āt vȯnnõd perīmī’ed sǟl jemīņ kazāmt, sīest äb ūo tieudtõb, ku sǟl vȯlks vȯnd mingi mū perīmīez.
Mi’n jemājemā Katriņ vȯ’ļ nūzõn Brõkšāld.
Ta vȯ’ļ Brõkšā perīmī’e tidār.
Tä’m izā u’m vȯnd pagāst azūmnikād nõtkõm.
Nūoŗõld, eņtš sieldõ pǟ ārdiņ, baron u’m tǭ’nd tǟnda sǭtõ skūolõ oppõm skūolopātijizõks.
Bet izā äb ūo laskõn, laz pīlõg kuo’nnõ ja jelāg tīedõ ne’i kui [ne] mä’d kȭrda ro’vvõn sǟ’dõb.
Siz tä’m a’zmõl um sǭtõd skūolõ Polmaņ perīmī’e pūoga Nikā Polmaņ.
Ma arrõb, ku mi’n jemājemā ka agā u’m mȯistõn kēratõ ne’iī’ž ka jemā izā.
Jemāi’zzõ ma mǟ’dlõb ne’i nemē le’b u’n, ku ta magīz rujā.
Jemājemā kil Jemāje’mmõ kil ma jõvīst mǟ’dlõb, sīest mi’nnõn aldz vȯ’ļ vīmõst tä’mmõn lemḑileibõ.
Lōrm vanāmäm, kui mēg tǟnda nutīzmõ, Haapsalus, kus mēg vȯļmõ E’žmiz mǭiīlmasuodā āigis ulzõ urgõnd, sai lǟlamstiz rujāks ja kūoliz.
Ta sai mattõt Haapsalu kālmata’rrõ.
Tä’m kālma pǟl iz sǭ pandõd mingiz mǟdõltõbki’v agā rišt ja paldiņ tä’m kalmõ jemīņ mēg mitikš äb tīedamõ.
Ja ä’b līedaksmõ.
Izāizā, izājemā ja jemāizā ne’iīž ku mi’n va’nbizt āt mattõd Sīkrõg kālmata’rrõ.
F1098-07 Mǭzpīkstimi
Lǟlamstiz um vastõ pi’ddõ ti’ggõn,
Mȯiznikā mis päpīd a’bkõks ti’ggõn.
Mȯ’lmõd ne at ī’dkä’d pǟlõ.
Ta’lrištīngt ne ä’b lǟ’t zǟlõm.
Mūdõ äp, ku kovāltõbõd ve’gtõ,
Kui sǭls ta’lrištīngõn siedā nä’gţõ,
Ku võibõd ro’všti mǭ’zõ pīkstõ,
Laz algõ võigõd pä’zzõ i’ggõst. 
F1098-08 Tergļit
Mēg joutõmõd ūom paldīņ jõvā.
Ni seļļizt pušmõ kāndamõdõks
Vel pūtõks mä’ddõn līb jõ tõvā.
Ja kus vel amā rǭ’āndamõks.
No siedā äbvõi kil ne’i jettõ,
Ku mȯiznikā võib i’ļļõ tī’edõ
Ja ro’v kä’dst õigist ulzõ piettõ,
Ja joutidi tä’m pierāst ī’edõ!
Iļ sīe lǟ’ks gu’bnǭtõrõn kaibõ
Ja tända ro’vvõn a’bbõl kutsõ.
Bet ... agā võtāmõst līb taibõ,
Laz ti’ggõ tējid ajāg mõtsõ.
F1098-09  Tīet
Ro’vzt amād kūlizt, päp mis kītiz:
– Līb ūdpǟl tegiž sǟdõm tī’emõst,
Laz je’ddõpē’ḑõn aigõ lītizt
Vȯlks andtõd izād pāikiz īemist.
Set mȯiznikā tǭ’b jemīņ viļļõ
Ja sūrõks pušmõ kāndam tī’edõ.
Ta nītõ tǭ’b, kus äb ūo killõn
Ja līebimiži lešti sīedõ.
F1098-10 Kui Kūolka nanā um su’ggõn
Se amūstiz vȯ’ļ vanāst va’nnõ,
ku i’z ūo mittõ Kūolka na’nnõ.
Si’z vanā kuŗē īezõ vā’giž
ke’i Ku’rmǭld Sǭrmǭl je’dspēņ, tā’giž.
Ve’l paldiņ ātõ sūod ja vigād,
kus vǟ’grõbõd set mõtsāsigād.
Ne sugīzt tīlkist, mǭ’ mis vīerizt,
ku ta eņtš ka’žžizt bikšõd kīeriz.
Si’z ikškõrd mõtliz ta i’ļ amā:
»Kui vȯlks, ku i’ļ mie’r tī’eks ma damā.
Si’z vȯlks mi’n paŗīm īezõ lǟ’dõ,
võiks kūjad jālgadõks set kǟ’dõ.»
Ne’i mõtlõn, pie’rrõ pūoldõ īedõ
ta īrgiz siedā lǟlamt tīedõ.
Eņtš si’l ta rǭibiz tǟdõks mǭdõ,
ikštäuž, kus võiž ta siedā sǭdõ.
Si’z rūoikiz siedā je’dspē’ņ kandõ
ja repţīz mǭ’zõ Kūolka randõ.
Ta tǭ’ž, ku je’dsõ pǟva va’llõ
vȯlks damān vȯ’lmõst Sǭrmǭ allõ.
Bet i’z ūo agā ne’i je’n joudõ.
I’z või ta amā vaļmõks joudõ.
Ta kūliz kikīd loulõ ke’ržõm
ja īrgiz amās lejās ve’ržõm.
Eņtš kāndam mǭdõ viskīz mǭ’zõ
ja ī’ž pa’ņ jālgad vāldiņ sūozõ.
Bet sǟl, kus kāndam viskīz vanā,
sai kōgaz mie’rrõ Kūolka nanā. 
F1098-11 Min izāmǭ
Pētõr Damberg
Min izāmō, ūod ōļaz mõtsā,
Kus kazāb vizā piedāgaim.
Sa oksā kädūd i’ļ mi’n la’gtõd
Ja kāitsõd nemē jõvā vaim.
Min izāmō, ūod vālda rānda.
Eņtš ripstõ mīnda kazātõn.
Koks vōjlist viļļõ võid sa andõ,
ūod mīnda viššõks kārgastõn.
Min izāmō, ūod mier ne’i si’ņņi.
Sa mi’n kui ārmaz ǟma ūod.
Bet võid ka vȭrõzjemā palgõ
Mi’n nä’gţõ, lǟlamt suņdõ tūod.
Min izāmō, sa mīnda kaimõn
Kǟ’m kū’oḑizt knaššõ riekkõ ūod.
Ja si’z, ku riekmīez tūndõb vä’zzõn,
Eņtš rippõ no’vvõm tā’giž tūod.
Nīž mie’rjemāst
Kõrd mä’d rāndas ka vȯļt āigad jõvād.
Ro’vzt siz rȭmkõks kierdõ teitõ tīedõ,
Mie’rjemān ne āndizt pi’vvõ zīedõ,
Algõ mie’rsõ vȯlkõd kangtõd õvād.
Ro’vzt siz vȯļtõ ī’dmēļizt ja jõvād.
Mie’rjemā tǭ’ž nänt jū’r ī’d set īedõ,
Iz lǟ’ mitikš pǭlandõks tä’mst mīedõ.
Mie’rsõ vȯļtõ kalāōkõd tõvād.
Pie’rrõ īrgizt vȭrõd kuoigīd kǟ’dõ
Sīḑšõ, tuoitõ vȭridi tǟn Randõ,
Īrgizt rāndaliztõn mēļi mǟ’tõ,
Pīkstizt ro’všti näntõn zīedõ kandõ.
Mie’rjemā tǭ’ž Rāndast je’dspē’ņ lǟ’dõ,
Iz tǭ’ jemīņ ro’vztõn ka’ļdi andõ...
Älloul
Kūva’l piedāg ladās,
pǟva lūojõ lǟ’nd.
Taţţi kǟ’nd vȯ’ļ vadāl,
ka u’m no’vvõm lǟ’nd.
Īe set, īe ni ma’ggõm:
sa ka pǟgiņ kǟ’nd,
ve’jjõn, ra’ḑlõn, ta’ggõn,
je’nnõ midēid nǟnd.
Tūob ni ma’gḑizt ūnda
si’nnõn Tukū-Lǭz.
Repţāb nemē lūnda
je’ggõ silmõ rǭz.
Lūoilõb kuldiz lǭjaks
u’nnägū si’n jū’r,
õ’bdõst ku’dtõt puŗŗõks,
eļmstõ pīelkõks sūr.
Ȭdõg
Ä’b kūl jemīņ kilāro’vzt kä’llõ,
pǟva lǟ’b laskõm kuldizõ ällõ,
lougõ la’gtõb kilādõn pǟlõ
ȭ’dõn ämārõks ǭ’glikiz mustā kat.
Mõtsās līndõd no’vvõbõd vā’giž,
kūlõmõt tūlkläsā līndab tā’giž
nītiz la’gtõm vāldatõm tegīž
kangõd, kougõm mis kūldatõd päuvõ āt.
Āina, puskūd nõţkõbõd pēḑi,
kutsõbõd i’nnõ ka ma’ggõm lē’ḑi:
tūļki jemīņ ä’b liktā nēḑi.
A’mši kǭrandiš vǭļikšõb vagā arm.
Grikī Pētõr ka’ggõrd
Mi’n vanāǟma nīžiz.
Ūdskilās vȯļļi je’llõn seļļi Grikī Pētõr.
Grikī Petõrõn um vȯnd sǟl Ūdkilā kilgs tarā.
Ta um sī’ezõ ta’rrõ killõn vȯ’ddõrzt.
Ä’b vȯ’ddõrzt, bet ka’ggiri killõn.
Sǟl um ne ka’ggõrd seļļis tupūksõs pī’lõnd.
Ja lǟ’nd ūoņdžõl vaņtlõm, ku sǟl u’m mingi sīend siedā ka’ggõrzt.
Ta lǟ’nd vaņtlõm, ī’dtõkabāl siedā sīend tegīž.
Siedā lǟ’nd vakțõm.
Istõn ī’ž sīe tupūks pǟl ja vȯ’dlõn, ku tulūb mingi seļļi sēji.
Nǟ, nǟnd,ku ikškõrd īekõb mingi i’ļ tarā seļļi.
Mõtlõn: sie u’m mõtsākaits piški kēv.
Sīes pi’mdõs äb ūo nǟnd ne’i sieldõ.
Se tund sīņõ jū’rõ ja irgõn sīedõ.
Ta mõtlõn: „Vȯ’d, vȯ’d, ma si’nnõn īekõb sälgõ ja ... ja ratstāb kuodāj.“ Ne’i ta mõtlõn ja īekõn sälgõ sīen.
Se tīend seļļ sūr „Ȱ-ȱu!“ ja ildīņ a’ilõn ja ne’i ku Grikī Pētõr īend sī’ezkilg ta’rrõ ja se a’ilõn i’l tarā i’ļ.
Ja lǟ’nd vaņtlõm ūoņdžõl.
Ūoņdžõl vȯnd tarān aigās sūr juļk ka īend sīest irmstõ.
Okš vȯnd.
Ne’i ku si’z mūndakõrd at okšīd sǟ’l vanāst at je’llõnd.
Jarā ädāgõn kõps
Ikškõrd lekš kõps pǟvalikīzõs kǟ’m.
Äkīstiz neiz ta eņtš kilgs ī’žeņtš vaŗŗõ.
Ta ädāgiz vä’ggõ jarā, sīeperāst ku pidīz sīe mingiz sūrd sǭradõks lūomõks.
Pa’ņ amāl  joudõl jūokšõm.
Agā kui kierdõ ta ka īekiz, irmzi lūomõz i’z īe tä’mst mittõ sa’mtõ tagān.
Īekiz amā āiga kõpsõn kilgs.
Kūolõmt sǭņõ jarā vä’zzõn jōdiz ta perīzõks ī’d sūr gadāgpȭzõ va’ŗŗõl.
A vaņtõl i’mmõ.
Erm vȯ’ļ jarā ka’ddõn, nemē vȯlks mǭ alā va’jjõn.
Lȭtstõs tienīz ni kõps Jumālt ja rõkāndiz: »Ku Lūoji äb vȯlks andõn mi’nnõn ne’i kierdõd jālgad, kui si’z kil mi’nnõn vȯlks lǟ’nd!
Vejmi
Ve’jmi um amā āiga vȯnd vä’ggi tǟ’dzi līvõ ro’v tiegūs ja se um andõn i’llõpidāmizt sūŗimiz jagū mä’d ro’vvõn.
Amā tǟ’dzi vȯ’ļ liestād ja sīļkõd ve’jmi, bet pie’rrõ ka brēţlizt ve’jmi.
Vanāst, vel lǟndz sadāāigastõd īrgandõksõl, līvlizt vejīzt lešti liestāvõrgõdõks.
Paldiņ lešti vejūb vadāks, mis sǭb vie’dtõd kīedõdõks.
Kītõbõd, ku lešti ve’jjõm vadāks līvlizt vȯļļid oppõnd sǭrlizt kä’dstõ.
Va’ddõ viedīzt kakš mīeztõ.
Vanāst ka naizt vȯ’ļļid kǟ’nõd vadāl.
Va’ddõl kalāmīed lekštõ jõvā kīela ī’dkõks, kǭ’dkõks īezõ.
Amā e’žmõks lõvīzt kȭlbatõb ānkaŗplatš, kus äb ūo akkijidi – mingi pū’ojõ lǟ’nd kuo’ig, rovād ja mõitist ažād.
Kalāmī’ed jõvīst tīedabõd akkijid kūožidi.
Ānkaŗplatšõ ētizt ānkaŗ ja amā immar ētizt lūomidi.
Nēḑi võiž vȱlda jemīņ agā veitim, vaņţlõs mingi vȯ’ļ liestād “kȭrda”.
Vejīzt lȭinagstaigõ sǭņõ.
Bet až vȯ’ļtõ jõvād kalā lūomõd, si’z ka kōgim.
Ȭ’dõgspūol kalāmī’ed rǭz novīzt ja si’z teitõ kõrdõl eņtš ve’jmiz ažād: āigizt ja laskīzt kieuži, parāntist va’ņḑi ja kudīzt ūži vadīdi, pāikizt lajḑi jnk. (ja ne’i kōgaz).
Naizt ja munt kuo’d ro’vzt rakāndizt, sūolizt ja kūjastizt lešti.
Vaļmõd liestād saitõ paktõd kastūd ja krežād si’zzõl ja vīdõd pi’ds tȭrgidi ja mǭmīe’dõn mīdõb. 
Vanāst sõ’vvõ le’bbõ pigā jegās līvõ kǭrands jelīzt zīḑõd amā eņtš aimkõks.
Ne amā eņtš aim nipstād a’bkõks tīedslizt nēḑi.
Vaļmõz kōp ne vīžtõ kougimizt tȭrgõd pǟlõ.
Pie’rrõ E’žmizt Mǭīlma suo’ddõ irgizt lešti ve’jjõ motorlǭjadõks, mis kievāmtiz siedā tīedõ.
Bet motorõd vȯ’ļtõ tõurõd ja nēḑi võiž kȭlbatõ set ǭra kalāmīez.
Paldiņ mitikš kalāmīez jemīņ kädūdõks va’ddõ äb viedāt.
Paldiņ lešti vejūb set motorlǭjadõks.
Lešti ja ka mūḑi ka’ļḑi mitikš jemīņ kuo’nnõ ä’b tī’edslõ.
Siedā tīebõd kalākombinātõd. 
Sīļkõd ve’jjimi tūoimõb kǭ’dstiz: pǟlõ ve’jjimizõks ja pū’ojsõ.
Pǟlõ ve’jjõs, võrgõd sǭbõd pi’dtõd vie’d pīndas ja lastõd perīņ õ’vvõ amā lǭjaks.
Mingizt stuņdõd pie’rrõ kalāmī’ed vaņţlõbõd võrgidi.
Až võrgõd attõ tǟdõd, si’z viedābõd nänt ulzõ.
Pū’ojsõ ve’jjõs võrgõd sǭbõd ȭ’dõg eitõd mie’rrõ, bet ūondžõl lǟ’bõd viedām nänt ulzõ.
Kalāmī’ed ä’b īetõ i’ļ īe võrgõd jū’rõ.
Vanāst sīļkidi vejīzt ka sūrvadādõks.
Paldiņ sīļkidi vejūb sūŗimiz jagū pīlvadādõks ja trǭlõdõks.
Sīedõb pierāst sīļkõd ja liestād sǭbõd kȭlbatõd pīksõ sūoldõd, kūjastõd ja ūdtõd peppiņdõks.
Väggi vǟrtlizt kalād atõ brēţlizt.
E’žmõks nēḑi vejīz veitõ, sīest võrgõd vȯ’ļtõ tõurõd, bet kalāmī’edõn rǭ’dõ vȯ’ļ veitõ.
Brēţlizt vȯstājid ka vȯ’ļtõ set le’žgõlizt mǭmī’ed.
Brēţlizt võrgiļ lekštõ vīž mīeztõ lǭja pǟl.
Jegā ī’dõn vȯ’ļtõ kakš vȭrta.
Võrgõd ȭ’dõn ētizt mie’rrõ, bet ūondžõl lekštõ viedām nänt ulzõ.
Sa’ggõld īezõ nūziz sūr tōvaz.
Kalāmī’ed i’zt võitõ jettõ touvõ kä’ddõ eņtš tõurõd võrgõd jarā kīstõbõks.
Se tǟ’ntõks pūtõkst ja nälgõ.
Sīepierāst, äbkartõs vȭlatijizzt mīerda, kalāmīed ka amā touvõks lekštõ võrgõd tagān.
Bet je’ngõd kalāmī’ed lekštõ ukkõ: lǭja sai ǭŗad pǟl immar eitõd ja ro’vzt upāndizt.
Pie’rrõ, ku võrgidi vȯ’ļ jemīņ, si’z brēţlizt võrgiļ lekštõ neļškiņ.
Lǭja u’mmiznikā ētiz kuolm vȭrta, bet munt võižtõ kuolm vȭrta eitõ kȭrda pie’rrõ, mõitiz set kakš. 
Brēţliži jemīn īrgizt ve’jjõ kǭ’dkimdõz sadāāigastõd īrgandõksõl, ku Līvõ randõ Tallinõst tu’ļtõ kupšād.
Ne võtīzt kalād tūorõld vastõ ja maksīzt kuordõmõd īndad ä’bku kūožpēļist mǭ tȭrgõd pǟl.
Kalāmī’ed si’zzõltu’lmi nei järskõ nūziz, ku pūošõd, kis pūŗtizt mie’r pǟl, pigā amād astīzt kuoigīd pǟldõ mǭ’zõ ja īrgizt brēţļiži ve’jjõ – brēţļizt ve’jmi āndiz sūŗimizt pe’ļmizt. 
E’žmõks kupšād vȯ’ļtõ set Kūolkas.
Siz kalāmī’ed ka mūšti kilīzt vīžtõ eņtš kalād Kuolkõ.
Koks ka Sīkrõg ’um Kūolkast jemīņ ä’bku kakškimdõ kilomettõrt kougõn, ka sīe kilā kalāmī’ed vīžtõ eņtš brēţļizt jegā ūondžõl kȭrda pie’rrõ sīņõ.
Sīe kalāmī’ed võrgõd, kīen vȯ’ļ kȭrda lǟ’dõ kalādõks Kūolkõ, ētizt munt.
Pie’rrõ kupšād vȯ’ļtõ a’mši kilīs Mustanummõld Ūdõki’llõ sōņõ. 
Kupšād āndizt kalāmī’edõn tagāmaks pǟl a’mmõ, mis vȯ’ļ brēţļiz ve’jmiz jū’rõ vajāg: võrgidi, võrgõ kīedidi, võrgõ langõ, korkidi, mi’ersǭpkidi, eļļjakīdi jnk.
Arū sǭdõb, ku kupšād siedā i’zt tīetõ eņtš jõvāst sidāmõst, bet kil a’jjõs sūŗimiz pe’ļmiz tagān.
Vȭlga pǟl võttõd kōp vȯ’ļ maksāmõst tõuŗim, sīest tīedsliji rēkiz iļ vȭlga protsentidi.
Kui set vȯ’ļ paŗīm lūom, si’z īnda sai ra’btõd madālizõks ja kalāmī’edõn ne’i ku ne’i si’zzõltu’lmizt vȯ’ļ veitõ.
Až võrgõd touvõks lekštõ ukkõ, nänt ikštõz vȯ’ļ jarā maksāmõst protsentõdõks.
Lǟlam ja kārtabi vȯ’ļ kalāmī’ed jelāmi.
Paldiņ nõ’vkub vǭļikšmiz āigal kalāmī’ed jelāmi, ne’i ī’ž nemē munt tīero’vzt jelāmi, um kievāmtõd ja īend pǟgiņ paŗīmõks.
Kalāmī’ed lǟ’bõd ve’jjõm set motorlǭjadõks ja kuoigīdõks.
Ne jõvīst pe’ļļõbõd ja võibõd eņtš jelāmizt mõitiztõ sǭndzizõks ja kulturlizõks.
Kunāid ä’būo jemīņ kārtamõst ukkõ lē’mizõst, pūtõksõst ja nǟlgast!
Oskar Loorits  (Eesti Kirjandusmuuseum, Eesti Rahvaluule Arhiiv, viide LF IV, 5. kaust)
Sr 53 Mie’rkǭzgõnd
Je’dlõm pǟgiņ sadā āigastid, kakš va’nnõ kalāmīestõ Pitkā Jǟkõp un va Tukkij Ǭdõmõz lekštā ī’d pivāpǟva ȭ’dõgspūol mie’rrõ.
Nolaskõnd eņtš võrgõd si’zzõl un ētabõd ānkaŗ.
No, ne’i va Tukkij Ǭdõm, se īeb ma’ggõm tulīņ, dek i’ļ pǟ.
Pitkā Jǟkõp võtāb eņtš sū kāndlakīela un īrgõb ni spēļõ sǟl.
Ta sǭb sǟl seļļiz strēk spēļõn, ne’i nūzõb lǭja kilgst ikš nai i’lz vie’d sizāl (= mie’rjemā) un kītõb, laz nustāgõd eņtš ānkaŗ i’lzõ, ku se ānkaŗ u’m tä’m tubā kīndõks pǟl, brūţõdõn vȯlks tu’bbõ lē’mõst si’llõ un ānkaŗ u’m je’ds.
Ne’i se Jǟkõp nustāb sīe ānkaŗ rǭz i’lzõ un laskūb tuoizõ kūožõ.
Ni tulāb i’lzõ se mie’rjemā, kītõb, ku ne’i knaššõst u’m spēļõn, laz tulgõ tä’mmõn kǭzgiņiz spēļõm, tä’m tidār vȯļļi mī’elõ lǟ’nd.
No, un ni ta võtāb eņtš širts si’zzõl, rabūb pitkā Jǟkõpõn pǟ un vīb pū’ojõz.
Pū’ojs u’m sǟl sūr knaš nīnõ un seļļizt knaššõd kǭvõdõks nopandõd, kaŗītõd vȯnnõd un mie’rsigād at vȯnnõd, nēļa mie’rsi’ggõ pa ibīzõks je’dsõ.
Ni u’m sīe ūoņdžõl, ni se mie’rjemā u’m kītõn, ku ta vīb tä’m tā’giž te’iž eņtš laijõ.
Mie’rjemā kītõn, ku tä’mmõn ātõ kuolm pȯigõ, jegāī’dõn eņtš valst u’m: ikš u’m Fiņņõmōs Ugland jūs, valdnikā i’ļ Fiņņõmer, tuoi u’m Kullõn kǭla pǟl Kategat īrgandõksõs, Kullõn ki’v jūs, valdnikā i’ļ Kategat un Skāgõrak, un kuolmõz vaņīm pūoga u’m Gibraltarõs, valdõb Sidāmõst mīerda, ta īž u’m täsā mä’d mie’rs.
Sīel āigal, ku mie’rjemā täsā valdiz, si’z vȯ’ļtõ ne’i knaššõd āigad, ku pǟrnad kazīstõ mie’rnaigās, ne’iku kalāmī’ed võižtõ kīebi pǟva je’dstõ ne pǟrnad oksād allõ atno’vvõ.
Si’z ta kītiz, ku ta lǟ’b jarā tästā, ku ta täs emīņ ä’b pī’l, ku täsā īrgõbõd kǟ’dõ seļļiz vȭrõd ro’vzt, vȭrõst kīeldõ rõkāndõbõd un seļļist rōda-ažādõks, rōda-mȭkõdõks lopštõbõd (globš?) – ta siedā ä’b tǭ’, ta lǟ’b je’dspēḑõn amā eņtš nīnõks.
Un ta kītõn: un si’z līb touvõd un slikţid aigḑi.
Un si’z ta u’m vändõn te’iž pǟ sīe muskantõn eņtš širts si’l un tūob laijõ te’iž.
Un andõn mīmtõn ka siedā muskantõ – knaš sīlmadǭ’rõn, pu’nnizt strīpõd sizāl.
Ǭdõmõz ä’bī’t ä’b ūo nǟnd, agā se u’m ma’ggõn eņtš ūnda.
Ni pitkā Jǟkõp kītõn, ku ta ne’i u’m sīe īe istīend. – Ta ä’b usk.
Nä’gţõn sīlmadǭ’rõn – si’z ta ki’l u’m uskõn, ku seļļist sīlmadǭ’rõnt täsā mǭ pǟl pavissõm ä’b ūo.
Ni ne āt irgõnd eņtš võrgidi ulzõ vie’ddõ – ni u’m vȯnd ne’ije’n ka’llõ sizāl, võrgõd tǟ’dõd, ku knappõ set u’m notūond lǭjaks a’igõ.
Tä’mmõn u’m vȯnd emīņ nēḑi tidāri, mū mie’r valdnikād agā vȯ’ļtõ ne kuožālist tegīž. 
Ne kalāmī’ed at notunnõd a’igõ, vie’ddõnd eņtš lǭja i’lzõ ne’i u’m tulīņ mie’r irgõn rūtšõ, u’llõ, sūrd lāinõd su’ggõnd.
Ne’i u’m se Jǟkõp kītõn: “Ni mie’rjemā bro’utšõb mä’d mie’rst ulzõ je’dspēḑõn”.
Un Jǟkõp nustõn ve’l kibārt un nogristõn ve’l kibārõks.
Un sīest āigastõ u’m ītõ kabāl sūrd touvõd un slikţõd āigad, kamǟr mie’rjemā järā lekš.
Sr. l.
VII 1922  Didrik Brennkopf (Brenkou),  s 1850, Uu
Sr 54 Mie’rneitst kutsūb pȯisõ eńtš jūr
Nǭra u’m tund vie’d pǟlõ lǭja jū’rõ, kutsõn kalāmī’e pȯisõ, laz tulk nänt jūrõ jelām: sǟl u’m knaš sieldi jelāmi, ne’iku eņtš palgõ ka võib nǟ’dõ, sǟl tä’m jelūd sizāl.
Nu, un si’z kalāmīez ä’b ūo lǟ’nd.
Un mie’rneitst u’m kītõn: “Nu ja, si’z si’n võrgõd ka lībõd tijād tikkiž, mūdõ ä’b lī, ku mu’ddõ set sizāl!” Kalāmī’ed vie’ddõnd ni eņtš võrgõd ulzõ – vȯnd ne’i mu’ddõ tǟ’dõd, ne’iku pigā ä’b ūo sǭnd pū’ojstõ i’lz.
Sr. l.
VII 1922  Didrik Brennkopf (Brenkou) 72, s 1850, Uu 
Sr 55 Nǭra bǭtsõ
Sidāmõs-mie’rs u’m pūŗitõn ikškõrd ikš Rīgõ kuo’ig.
Un ni u’m vȯnd knaš āiga, mie’r u’m vȯnd ta’zzi ne’ika spīegiļ.
Ni kuo’igmī’ed ātõ nǟnõd kougõn ī’d piškīz lǭja, kougõn mie’r sidāmõs jarā, mǭn aigāst jarā.
Ne at mõtlõnd, ku se līb mingi kuo’ig līb ukkõ lǟ’nd un sǟl bǭts līb ro’vžti.
Ne at pūŗitõnd juo le’žgõl sīe bǭtõn, nǟnd, ku u’m vȯnd knaš vālda bǭt un ikš knaš nūoŗ naiztpūoļi istõn sīes bǭts un ikš läpš u’m vȯnd si’lsõ.
Bet se u’m vä’ggi knaš naiztpūoļi vȯnd, nūoŗ, knaš.
Ni ne at laskõnd kuo’ig līdzõ sīe bǭtõn jūrõ un pannõd strep ne’iku laz se naiztpūoļi tulgõ kuo’ig pǟlõ i’lz.
Bet se naiztpūoļi ne’i aššõ tund kuo’ig pǟlõ, ne’iku ta vȯlks īekõn ī’d, ne’iku ä’bīţ ne ro’vž ä’b ūot nǟnd, ku ta pi’ds streppõ vȯlks tund.
Un ne’i tulīņ ä’b ītõ sõ’nnõ ä’b ūo rõkāndõn, agā lǟ’nd eņtš lapsõks kuo’ig kajitõ(z) si’zzõl tulīņ, istõn zofa pǟl.
Ni ātõ ne kuo’ig matrūosõd ailõn amād sīe kuo’ig kajit uks pǟl vaņţlõm siedā knaššõ nāista un piškizt lapstā.
No, ni kok se u’m īend amā perīzõks ve’l.
Ta ikši’ggiņ tund sīņõ vaņţlõm.
Kok irgõn kītõ ku: “Või tēg nǟtõ, mä’d kuo’ig vajūb jarā?!” – ta’ggi tutkām līdzõ vie’dkõks vȯnd.
Ni attõ kargõnd munt ka vaņţlõm immõrkouţi – kuo’ig ta’ggi tutkām lǟ’b pū’ojõ.
Ne’i kapten võttõn pī’lgõz vitsā – vȯnd tä’mmõn sǟlõ kaits – un irgõn sīekõks ra’bbõ siedā nāizta.
Ne’i nai benk pǟld i’lzõ un īekõn I’ļ tagīz tutkām mie’rrõ si’llõ tā’giž un kītõn, koks tä’mmõn ve’l ikš vīž minūt vȯnd aigõ, si’z vȯlks kuo’ig pū’ojsõ vȯnd.
Se u’m vȯnd se mie’r nǭra, se isnä’gţõb seļli garā, ta ä’b ūo lejāks ju.
Si’z jemīņ zǟlõbõd, ku u’m läpš īņõ, si’z amād ārmaztõbõd un vaņţlõbõd siedā lapstā, un ta vȯlks notīend.
Sr. l.
VII 1922  Didrik Brennkopf (Brenkou), s 1850, Uu
Sr 56 Pottermaņ upāndõb kurs
Pottermaņ u’m kuo’iggarā, kis kuo’igõ viedāb un vȱidab.
Nǟnd ä’b ūo ä’b ikš agā, set kūlõn u’m, ku ta klepūb un nutāb, ku siedā un siedā tīemõst, sīes kūrsõ pūŗitõmõst, – jegā kuo’igõn īņiz ikš.
Si’z ku kuo’ig tīeb, si’z ta tulīņ võtāb eņtšõn kūož sīņõz.
Ta ä’b ūo slikţ garā, ta u’m a’bli.
Se u’m vȯnd Atlantik mie’rsõ.
Kuo’ig pūŗitõn eņtš kapten uzandtõd kursõ.
Īezõ tund ikš mīez seļļi ne’ika vȯlks se kuo’ig tīrmaņ isnä’gţõn – se rūormīez ä’b ūo sieldõ sǭnd nǟ’dõ – bet kītõn, ku laz kīerõg kuo’ig tuoizõ kursõ, uzandõn ka tikkiž, mingiz kurs strēk pǟlõ u’m pūŗitõmõst.
Bet rūormīez mõtlõn: ne’ika vȯlks vȯnd tīrmaņ, bet ä’b ūo – ta ä’b kīer tuoizõ kursõ.
Ne’i rǭz aigõ, tund tūoista kõrd un kītõn, mikšpierāst ä’b ūo tīend siedā, andõn iļ kūora sīe rūormī’en.
Rūormīez irgõn ouŗõ, laz tulgõ kapten ulzõ, ku ikš mīez ne’ika tīrmaņ vȯļļi vȯnd un kītõn, laz ta pūŗitõg seļļizt un seļļizt kūrsõ, tūoizta kūrsõ pavissõm.
Ikškõrd ta u’m kītõn, si’z ta ä’b ūo kīerõn un ne’i tund tūoizta kõrd un pand tä’m i’ļ kūora un nokītõn, ku laz siedā kursõ pūŗitõg.
Ne’i kapten kutsõn tīrmaņ, või ta u’m pand pūŗitõm tuoizõ kursõz.
Tīrmaņ kītõn, ku ta ä’b ūo ullõ sugīd vȯnd, ku tä’m vakţ ä’b ūo dek pǟl ju.
Kaptēn u’m kītõn: “Nu, ku si’nnõn ne’i u’m pandõd pūŗitõm, si’z kīer, pūŗit siedā kūrsõ, mis si’nnõn u’m pandõd!” Un se u’m vȯnd ne’i īezõ.
Un tuoiz ūoņdžõl pie’rrõ brūokstõ at nǟnõd, kus ikš bǭt u’m vȯnd mie’rsõ ro’vštõ täuž.
Näntõn u’m kuo’ig pū’ojõ lǟ’nd un ne at jõvā seis päuvõ bǭtsõ un tikkiž sīedõb-ažād ātõ jarā loppõnd vȯnd un jūodõb, nǟlga jūs.
Ne’i ne si’z at ne mī’ed izglǭ’ibdõd, le’b pottermaņ. 
Sr. l.
VII 1922  Didrik Brennkopf (Brenkou) 72, s 1850, Uu
Sr 57 Kuŗē artõb lǭjad jarā
Ikškõrd Ūdskilās Matšā perīmī’en, ta u’m notīend ūd ve’jdõblǭja, novīnd randõ un ne’i tūļ võttõn i’lzõ un viskõn pieksõn poḑiks.
Un ni ta u’m tuoiz kievād tīend tegīž ūd lǭja.
Un sīe ne’i īž tūļ võttõn, viskõn pieksõn järā.
Si’z ta u’m kouvõn tämmiz tȭlpa sīezõ kūožõ, kus ne lǭjad ātõ järā a’rtõd, un laskõn nabāgõks ouk le’b sīe tȭlpa le’bbõ.
Un ni kītõn, laz ni se kuŗē pū’gõg le’b sīe nabāg ouk, si’z ta ä’b või laijõ immär nopū’gõ. 
Nädīļd aigõ vȯnd – ūž lǭja u’m kievām, bet pieksõn perīzõks kaţki.
Pie’rrõ ä’b ūo emīņ lǟ’nd ka kuŗē pū’gõm.
Sr. l.
VII 1922  Didrik Brennkopf (Brenkou) 72, s 1850, s Uu
Sr 58
Ikš nai tu’ļ vešprāigal o’bbõ Ūdskilāst Sīkrõgõl un ni ta u’m nǟnd, ku knaššõ seļļi barā u’m tund kālmad pǟldõ, kālmadtarā riekstõ rištõ tämmõn vastõ – knaššõd vāldad, noēḑõnd, knaššõd ǭ’rõnd sǟlgas.
Un ni sīe naizõn eitõn ne’i irm, ne’i irm, mūoštad (~ mȯištad), ne’i pi’mdi u’m, un īenõd ne garād paikõl.
Nai mõtlõn, mis ni līb.
Sǭnd rōškõz pi’ddõz, ikštõz īend kilgõ pīlõm un ni ta set pand pi’ddõz je’dspēḑõn.
Ta vaņţlõn tā’giž un ni nǟnd, ku lǟ’nõd je’dspēḑõn, ne’i knaššõ loulõs.
Ta u’m ni ruoikõn kuodāj tūlda. – Jarākūolõnd garād täs īž umātõ ju.
Sr. 2. VII 1922 Maŗi Andzenov, 66, s.
V.
Lõkš
Sr 59°
 Garād kālmas ä’b pīlõt, garād at gaisõs, lū lejā set pīlõb kālmas.
Vanā Bažān at tunnõd vastõ ne’ika mustā pillõ (?), piedāgõd tikkiž ūgõnõd, amādõn tībõd ki’lgsõ.
Sr. 2. VII 1922 Maŗi Andzenov, 66, s.
V.
Lõkš
Sr. 60°
Ma neiz u’nsõ: piški läpš.
Ma kizīz, kui tä’mmõn ni lǟ’b – Jõvīst, jõvīst lēji.
Sr. 2. VII 1922 Maŗi Andzenov, 66, s.
V.
Lõkš
Sr 61 Mi’n ve’ļ rǭ’mīez
Se u’m vȯnd ne’i, ku tämā u’m pand pūolpǟva ȭ’dõn ma’ggõm.
Si’z tä’mmõn u’m tund kītõn u’nsõ ikš mīez, ku laz tulgõ rǭ’dõ kōvam, ku ä’b vȯļļi kougõn se rǭ’, täsā īž mä’d pīedrõb (~ rī’) jūs.
Ne’i tämā u’m sǭnd virgõ un ta u’m mõtlõn, mis se ni vȯ’ļ, mis ta u’m kītõn, se rištīng.
Ni ta u’m īend ma’ggõm tegīž.
Un si’z tund tūoizta kõrd tegīž tä’mmõn ne’i kītõm.
Si’z tämā, se mīez, u’m kītõn tä’mmõn ne’i ku: “A’ž si’nnõn irm u’m, si’z võtā eņtš izā, aga tegīž mingiz tundtõb īņiz!” Un tämā u’m mõtlõn, mis se ni u’m, tūoizta kõrd jõvā tulāb kītõm.
Tämā u’m kīerõn tuoiz kilg pǟl un īend ma’ggõm tegīž. 
Bet ni ta u’m tund kuolmõz kõrd tä’mmõn kītõm sīes eņtš īesõ un kītõn, laz ruoikõg, ku tulīņ līb pǟvava’l ullõ un naizt lǟ’bõd nīemidi lipšām, laz tulgõ tu’bbõ un võtāg tutkāmõz lä’b pǟld āita võţīm un läkkõ aitõ un võtāg uks tagānd lä’bḑõ.
Bet tämā ä’b ūo lǟ’nd. 
Si’z tämā ūoņdžõl u’m sǭnd virgõ un nūzõn i’lzõ un tund tu’bbõ un vaņţlõn, või tutkāmõz lä’b pǟl u’m se võţīm, aga siedā ä’b ūo vȯnd.
Si’z tämā u’m ki’zzõn jemā kä’dstõ, kus tämā u’m ȭ’dõg pand āita (~ āţa) võţīm.
Jemā u’m kītõn, ku tämā u’m pand tutkāmõz lä’b pǟl.
No, un si’z tämā u’m lǟ’nd vaņţlõm aitõ, või se lä’bḑi u’m sǟl uks tagān, sīepierāst ku tämā ä’b ūo tieudõn, kus se lä’bḑi rikţig u’m nopandõd vȯnd.
Si’z tämā u’m lieudõn sīe lä’bḑi sǟld āţa uks tagānd.
Sr.1. VII 1922  Karl Damberg, 43, s Sr 1879
Sr 63 Naiztpūoļi māita-lūd sizāl
Ikš rištīng u’m ma’ggõn rujā jōḑkõks.
Un si’z tä’mmõn āt opātõnd, laz pu’ggõg ibīz maitõz, kilglūd si’llõ (~ si’zzõl) sīņõ.
Nu, un si’z u’m tund jōḑ tǟnda vȯtšõm.
U’m vä’ggi näjoukõz kard vȯnd, ne’iku ta u’m siļgõn un kītõn, ku näjoukõz kard u’m.
Un si’z ta u’m kǟnd sǟl immõr un immõr un kītõn: “Knaš i’bbi, ne’ika akkõmõst vȯlks, bet ä’b ūo tūoizta rištīngt, kis ä’bţõb”.
Ta u’m irīkšõn ka ne’iku i’bbi un kītõn, ku knaš kēv vȯļļi – se u’m ne’ika naiztpūoļi vȯnd, se rujāks ma’ggiji.
Ku ä’b ūo rõkāndõn vastõ, si’z u’m lǟ’nd je’dspēḑõn.
Sr. 1. VII 1922 Kārli Damberg, 43, s Sr 1879
Sr 65 Spūokõd rī’jsõ
Ikš riekmīez u’m bro’utšõn.
Ī’dõ kǭrandõz lǟ’nd pǭlam īemǭjõ.
Un si’z perīnai u’m kītõn, ku sǭb ju kil, bet näntõn ä’b ūo kūožõ, kus ne võibõd pānda ma’ggõm.
Se u’m kītõn, ku ta lǟ’b sīņõ rī’jõ (nänt āigastõd at ma’ggõnd rī’jsõ), ku ta bro’utšõb amād rattõdõks si’llõ un magūb sǟl īž rattõd pǟlõ.
Un si’z perīnai u’m kītõn, ku sǟl ä’b või magātõ, ku sǟl at seļļist spūokõd, kǟ’mõd, ku sǟl u’m irm magāt(õ).
Se riekmīez u’m kītõn, ku tä’mmõn ä’b ūo irm.
Perīnai kītõn, laz si’z set ma’ggõg. 
Bet ni ta u’m ma’ggõn, ni ikš nuttõn sǟl rī’j pǟlõ: ”Ni sadāb!” Ta ä’b ūo kītõn mittõ sõ’nnõ.
Bet ni u’m nuttõn tegīž: “Ni sadāb.” Un ta ä’b ūo ikštõz rõkāndõn vastõ tä’mmõn.
Bet ni u’m kuolmõz kõrd kītõn: “Ni sadāb!” Ni ta u’m nuttõn vastõ: “Nu sadā si’z ikškõrd!” – Un si’z u’m tund ne’iku gilgil-gilgil tikkiž rattõd tǟ’dõks. 
Un ni ūoņdžõl riekmī’en rattõd rǭ’dõ tǟ’dõd.
Ni perīnai u’m maksõn ve’l tä’mmõn jūrõ, sīepierāst ku ta u’m a’jjõn sīe spūok järāndõz sǟld, – ta nutīz, laz ta sadāg.
Ta u’m je’dmõl ka ne’i nuttõn, bet näntõn u’m vȯnd irm tegīž.
Riekmīez u’m kītõn, ku rǭ’ u’m sa’ddõn mǭ’.
Un si’z riekmīez u’m bro’utšõn kuodājõz ne’i luštīgõl.
Un si’z ne ātõ tū’oḑõnd jegākõrd sǟl rī’jsõ je’llõ.
Si’z ni u’m tikkiž.
Sr. 1. VII 1922 Kristiņ Damberg, 38, s.Sr 1882
Sr 66 Vīlkatõks mīb eņtš amātõ
Ikškõrd u’m vȯnd ikš vīlkatõks Rīgõ sīlda pǟl.
Un si’z sǟl u’m vȯnd (~ at vȯnnõd) pǟgiņ ro’vžti un si’z se vīlkatõks u’m ki’zzõn, või mingi nēšt(i) ro’všti ä’b tǭ’ ītõ amātõ vȯstõ – rištīng gīmõks ta u’m vȯnd.
Un si’z ne ātõ ki’zzõnd, mis se vȯļļi pa amāt.
Se vīlkatõks u’m kītõn: vīlka!
Si’z ne ro’vzt ātõ pa ma’ņņõnd (~ tieudõnd), ku se u’m vīlkatõks, un si’z ne ātõ tǟnda trī’etsõnd je’dspēḑõņ.
Un si’z u’m lǟ’nd ne’iku vilkõs ī’d je’dspēḑõņ.
Mäm un vanā Griet kä’dst kūliz
Sr. 2. VII 1922 Vilma Damberg, 11, s.
Sr 1911
Sr 67 Rištjemā pa vīlkatõksõks
    Ikškõrd ātõ lǟ’nõd lapstā rištõm.
Un si’z ne vaḑḑõrd tikkiž ātõ lǟ’nõd pi’ds ītõ riekkõ pivākuodā jūrõ siedā lapstā rištõm.
Un sǟl ī’ds aplōkas um sīend kēv amā vārzaks.
Un si’z ikš nai nēšti um kītõn: “Ak sa rakkõrz, kui knaš vārza!” Un se tuļītõn ka’ddõn jarā. 
Un ni ne munt ātõ nolǟ’nõd pivākuodā jūr un se rištjemā ä’b ūo vȯnd.
Si’z ne ātõ vȯdlõnd sūr āiga un ä’b ūotõ savȯdlõnd tǟnda un lapstā vȯlks rištõmõst.
Pie’rrõ ta u’m tund kah.
Un si’z umāt lǟ’nõd siedā lapstā rištõm.
Un si’z ikš u’m īevaņţlõn, ku tä’mmõn, sīe rištjemān se sū u’m tikkiž (~ ī’ds kilgsõ) ve’rri un broš ka ve’rri u’m vȯnd.
Un si’z ikš nēšti vaḑḑõrstõ u’m ra’bbõn tä’mmõn iļ sū un kītõn: ”Tūoista kõrd sa nei alā tīegõ!”
Mämmõ kä’dst kūlõn.
Sr. 2.VII 1922         Vilma Damberg, 11 s.Sr.
Sr 68 Kui kaļāj jōḑõ pieksīz
Ī’d pivāpǟva(n) kakš mīestõ ātõ tunnõd lōtõld.
Se ikš u’m vȯnd kaļāj un se tuoi set vȯ’ļ ne’iīž rištīng.
Si’z ne ātõ sǭnõd ī’d sīlda jūr.
Un ne kakš mīestõ ātõ kūlõnd, ku sǟl sīlda allõ kakš mīestõ rõkāndõnd.
Se ikš u’m kītõn ne’i: “Minā lǟ’b sīe kaļāj jūr.” Un se tuoi u’m kītõn, ku ta lǟ’b sīe tuoiz mī’e jūrõ.
Un se ikš u’m kītõn: “Kui sa võid si’z sīņõ kaļāj jūrõ nolǟ’dõ?
Ku ta nǟb sīnda, si’z ta trī’etsõb si’n jarā.” Se tuoi kītiz: “Mikš ma ä’b või nolǟ’dõ!
Ma ēņtšta tīeb pa piškiz põzāgõks un si’z tä’m nai āndab tä’mmõn sīedõ, ku ta lǟ’b kuodāj; ta āndab appõnd semḑi un leibõ un ma līb sǟl la’ggõs, un si’z ku ta īrgõb rīpõ siedā semḑi, si’z minā sǟld la’ggõst sadāb mǭ’zõ sēmḑa si’llõ un si’z ta ierīpõb mīnda, rīpõb mi’n si’llõ eņtšõn – un si’z ma līb tä’mmõn sǟlgas.”
Ni se kaļāj u’m lǟ’nd kuodāj.
Si’z ta mõtlõn, agā se nai āndab ka appõnd semḑi.
Un riţţig: se nai andõn tä’mmõn appõnd semḑi un leibõ.
Ni ta paššõn, ku ni se põzāg tulāb sǟld la’ggõst mō’zõ.
Nǟ, ni tund ikš piški põzāg ne’i pirīņţõs un tund sēmḑa si’llõ.
Un ne’i se kaļāj u’m umblõn sūr nǭ’gõz kuoţ un pand sīe põzāg sīņõ si’llõ amā sīe sēmḑaks.
Un si’z ta pand sīe kuoţ lakt pǟl un pieksõn sūr vazarõks ne’i kōgiņ, ku sīe jǭḑõn u’m lǟ’nd jeng ulzõ.
Un si’z ta ä’b ūo sǭnd jǭḑõ ma’ggõm, se kaļāj.
Bet se tuoi ä’b ūo tieudõn, kui tīeb sīe jǭḑkõks, kui tǟnda võib nomūotšõ.
Un se u’m sǭnd ma’ggõm jǭḑõ kōgiņ aigõ.
Sr. 2. VII 1922 Vilma Damberg, 11, s.
Sr, 1911
Sr 69 Kui pāina ī’dtõ nī’emõ ratstīz
Ikškõrd pāina ratstīz ī’dtõ nī’emõ.
Bet ne ro’vž lekštā va’kţõm: ku tämā tulks, si’z tapāks tä’m kuigõst mǭ’zõ, agā siskāks tä’m mǭ’zõ kuigõst.
Ni ne vȯ’ļtõ lǟ’nõd taļļõ īezõ un klõkšõnd sizālpēḑõn uks slūikõks vi’zzõ un luktār pannõd paņ alā.
Bet ni ikškõrd (~ pūolstīedõ) tund ukš jūrõ ikš un kītõn: ”Jõvā ȭ’dõg, nī’emõ, või pi’vvõ Mōŗõ ka vȯ’dlizt? – Un ne’i u’m poukõn slūik-klõkšõmi vāldiž un ikš tund si’llõ un ne’i nī’emõ irgõn lȭtstõ un īgõ.
Bet ni näntõn u’m vȯnd nopandõd ang kä’d pierāst, ne’iku mingi līb sīe nī’emõn sǟlgas, si’z ne siskābõd sīe angkõks tǟnda. 
Ku ni ne at kūlõnd siedā nī’emõ lȭtstõm un īgõm, ni se mīez u’m võttõn sīe ang un siskõn pȭrand-pūstõb-lūdõ si’llõ.
Un se nai u’m võttõn paņ aldõst luktār aš-aššõ i’lzõ un vaņţlõn, mis sǟl u’m, – un īenǟnd, ku ī’d rištīngõn u’m vȯnd se ang jālga sǟr(õz) sisktõd un se rištīng u’m vȯnd näntõn tundtõb.
Un ta u’m pa’llõn, a’lgõ mitī’dõn kītõg, ku tämā u’m vȯnd siedā nī’emõ ratstāmõs, ku tämā opātiji näntõn ka(h), kui võiji sǭdõ pa pāinaks.
Ni ta u’m kītõn: “Ligīd pūolstõ īedõ tarā ti’gtaibõ jūrõ un pu’ggõgõd sǟldõst ī’dõks kõrdõ le’bbõ, si’z līb pāina, si’z tēg võitõ sǭdõ pa pāinaks.” Un si’z u’m tikkiž.
Sr. 1. VII. 1922 Alfred Damberg, 13, s.
Sr. 9. III 190
Sr 70 Kui ikš mīez u’m lǟ’nd rǭ’dõ matām
Ikš mīez ä’b ūo novēļõn eņtš rǭ’dõ muntõn andõ.
Un tä’mmõn vȯnd pǟgiņ rǭ’dõ.
Ta u’m mõtlõn, võtāb sīe rǭ’lōḑ, kōvab mǭn alā.
Bet ikš tuoi mīez te’iž u’m siedā ma’ņņõn.
Un se u’m grēbõn pūzõ i’lzõ va’kţõm, mis ta sīe rǭ’kõks tīeb.
Ta u’m kouvõn sīe rǭ’lōḑ mǭn alā un ī’ž kītõn: “Kis täsā sīes kūožõs mustā bokā mǭ’zõ tapāb, se sǭb sīe rǭ’!”.
Bet se mīez, mis sǟl pūs u’m vakţõn, se te’iž u’m ne’i pa vāgiž kītõn: “Agā mustā runts.” Un se rǭ’ matāji te’iž u’m kītõn: “Nu ja, nu ja, ārmaz jumāl, laz si’z īegõ se mustā runts!”
Un ku ni se rǭ’matāji mīez u’m kūolõn järā, ni se va’kţiji u’m lǟ’nd kōļõm ne’iī’ž kouvõ, bet ta ä’b ūo lieudõn mittõ midēgõd.
Bet ni ta u’m võttõn mustā runts un tappõn sīe mǭ’zõ akurāt sīe kūož pǟl, kus se rǭ’ u’m mattõd, – un ä’b kui tõvās u’m lieudõn rǭ’lōḑ.
Sr. 1. VII. 1922 Alfred Damberg, 13, s.
Sr. 9. III 1909
Sr 71 Mīez tȭratsepļās
Ikškõrd ikš rištīng u’m ma’ggõn jǭḑkõks rujā.
Bet si’z tä’mmõn ātõ opātõnd, kui võjji sǭdõ jǭḑõn vastõ.
Si’z ne vȯ’ļtõ ne’i tä’mmõn opātõnd: laz ta pu’ggõg tȭratsepļõ.
Ni ta u’m pu’ggõn tȭratsepļõ.
Ni u’m se jǭḑ tund sīe tȭratsepļā jūr un kītõn: “Ak si’n knaššidi pē’gidi, mis täs nēš tarābõs u’m!
Koks vȯnd tuoi rištīng, si’z võiks lǟ’dõ nēḑi kuoŗŗõm (~ kīskõm), bet ä’b ūo tūoista rištīngt, kis lūotšõb sīe tarābõ mǭ’, un minā võiks si’z te’iž kuoŗŗõ si’z.” Bet se mīez, mis sǟl tȭratsepļas u’m pī’lõn, se u’m pī’lõn ne’i vāgiž, ku mit ä’b ūo kūlõn, ku sǟl mingi rištīng u’m sizāl.
Ku ni jǭḑ iz savȯdlõ mitītõ sǟldõ sīest tȭratsepļāst uldzõ, si’z ta nuosīļgiz un lekš je’dspēḑõn.
Iz lǟ’ si’llõ sīestõ, ku sǟl vȯ’ļ se tȭra kard.
Sr. 1. VII. 1922 Alfred Damberg, 13, s.
Sr. 9. III 1909
Sr 73 Lupātõzt lapst
Irē skūolsõ mi’n dro’ugõd stǭ’stizt, ku ikš va vanā Sǭrmǭ mīez, va vanā Maŗţ, u’m kītõn, ku tämā vȯļļi kūlõn sǟl Sǭrmǭlõ, ku ikškõrd ikš zōldatõz u’m lǟ’nd ī’dõ kǭrandõ un ki’zzõn īemǭjõ.
Un se u’m si’z vȯnd neka pūolpǟvan, ku sounõ, sōna ka u’m sǭnd kittõd.
Ni ta u’m rõkāndõn sīe perīmī’ekõks, agā ta vēļõks tä’mmõn lǟ’dõ sounõ rǭz pie’zzõm, ku tämā ä’b vȯļļi kōgiņ aigõ paldīņ sōnas vȯnd.
Bet ni se perīmīez u’m kītõn: “Ku si’z sinā ni ne’i siedā sounõ kǭrõd, si’z li ka(h).” 
Bet ni ta u’m lǟ’nd.
Ta u’m kūlõn, ku kakš at rõkāndõnd sǟl sōnas – tīrõ naiztpūoļiz ēļ u’m vȯnd.
Tämā ä’b ūo tīkõn si’llõ lǟ’dõ.
Ta u’m sǟl ī’ž ullõpēḑõn kūldõn, ku ne naizt sǟl sōnas sprī’ezõbõd.
Bet ni ne ātõ kītõnd seļļiž-tūoliži sõ’ņḑi, set-set kõrd ī’dtõ un siedā ēņtšta sõ’nnõ.
Bet ni ta u’m pi’ddõn nänt sõnād mīelsõ.
Tämā u’m vaņţlõn seļļiz piškiz oukstõ, ku ne naist kītõbõd nēḑi sõ’ņḑi un vǟndabõd seļļiž lupātidi ku’bbõ.
Bet ni ne naizt at tunnõd sōnast ulzõ un se zōldatõz u’m lǟ’nd sīņ sounõ.
Ne naist, ku ne ātõ vändõnd nēḑi lupatidi, ne ātõ kītõnd, ku laz ne lupatõd läkkõd kus ä’b kus, mingizt-ä’bmingizt izāndõd jūrõ un võtāgõd (~ võtāg) mingizt-ä’bmingiži sīemnaigḑi sǟldõ un tūogõ näntõn.
Bet ni se zōldatõz u’m jennõ-veitõ nopi’ddõn ne sõnād mīelsõ.
Un ni ta u’m mõtlõn, ku tämā sǭks ka eņtšõn seļliz lupatõst laps, si’z tämā vȯlks rikāz.
Bet ta u’m ni mõtlõn, kust tämā sǭb selliž lupātidi.
Ta u’m tulīņ apakkõn, ku tämā võib võttõ eņtš vanā serk.
Ni ta u’m võttõn sīe vanā serk un vändõn tǟnda (~ täm) ī’dõku’bbõ un kītõn nēḑi sõ’ņdi sīņõ jūrõ.
Bet ikš šõna ä’b ūo tund mīelõ un se läpš tä’mmõn u’m istund klibā.
Bet ni ikškõrd se zōldatõz vaņţlõb lä’bstõ, ku ni ne naizlapst un tä’m läpš taplõbõd riek pǟl.
Ne naizlapst at tǭ’nõd tä’m lapsõn tä’m rikuz järā võttõ.
Un ne naizlapst at kītõnd sīe zōldat-lapsõn: “Mī’e tīedõd lǟks vȱlda ki’l ju vegīzõn ä’b ku naiz tīedõd, bet sinā ūod saņţ, ä’d ūo juo ve’ggi!” Bet ni ne naizlapst at nǟnõd, ku se zōldat läpš ä’b või näntõn vastõ notaplõ, sīestõ ne tä’m ka ātõ atlaskõnd.
Bet ni ikškõrd se tubā, kus ne naizt at jellõnd, sīņ u’m su’ggõn tu’lka’j un ne naizt at urgõnd ulz sīest tubāst un vȯikõnd: “Mä’d lapst, ne eitõ si’llõ sīezõ tu’bbõ, ne ni lībõd pagalam.
Bet ikškõrd ne naizt ienǟnõd, ku iļiz tubā lä’bsõ vȯnd pandõd vanā rattõ u’ļ un ne lapst at īekõnd le’b se (!) u’ļ le’bbõ kǭrandõl.
Un ne’i ne at īenõd je’llõ.
Mitikš nēḑi ä’b ūo nǟnd – seļļi jeng.
Se set u’m nǟnd, kīen ta u’m pie’drõnd.
A’ž ta izānd lōda pǟldõst lǟ’b võtām jõ’vvõ kostõ, ne ä’b nǟtõ, ku ta võtāb näntõn je’dstõ sīemnāiga järā, agā te’iž rǭ’.
Sr. 1. VII. 1922 Alfred Damberg, 13, s.
Sr. 9. III 1909
Sr 76
Liestā kǭmaks vȯ’ļţõ strīḑõnd.
Kǭma u’m kītõn: ”Liestā vändi-sū, kus sa lǟ’d?” Un liestā u’m kītõn vastõ: ”Kǭma, krammi-nǭ’gõ, mis sa tǭ’d?” Un sīepierāst ī’dõn u’m īend krǭipi nǭ’gõ, tuoizõn vändi sū.
Sr. 10. XII 1923 Oskar Cerbah, 1884
Sr 77
Mi’n izā pǟgiņ kõrd u’m stǭ’stõn: ku ta u’m vȯnd seļļi polākõz, si’z u’m ikškõrd sma’ggõ sa’ddõn vī’mõ, ne’i sma’ggõ u’m sa’ddõn vī’mõ, ku vie’dbe’ḑḑõrd at vȯnnõd tikkiž vietā tǟ’dõd nemē tä’msõ’vvõ.
Si’z nēši vie’dbe’ḑḑõriš u’m vȯnd kaļḑi sizāl – mǭlõ nurmsõ.
Ne sadīsti ga’isõst mǭ’: ta ju viedīz nänt jǭrast, mie’rst i’lzõ.
Sr. 10. XII 1923 Oskar Cerbah, 1884
Sr 78
Ikš perīmīez u’m lǟ’nd mõtsõ eņtš pūošõd-neitsõdõks nītõ putsīņţõm kievād.
Tallõ raḑļõnd sǟl pūdõ un ne rǭgõd at vȯnnõd bäs kitāmt – at lǟ’nõd kitām nēḑi.
Nu, un ne at ievaņţlõnd: rǭgõd-tšupā ūškidi täuž ne’iku – ne’ijen u’m vȯnd nēḑi ūškidi, ku ä’b ūo nēḑi rǭgidi nǟnd pigā emīņ!
Ta u’m kūldõn un seļli dump (~ mära) u’m vȯnd (ku ne likkõbõd un lǟ’bõd), ku snǭtšõn amā se rǭgõd-tšupā.
Ne ä’b ūot tūoḑõnd sǟl je’llõ emīņ, ne i’bbizt immõŗ un kuije’n set võib a’ilõbõd kuodāj irmõ tǟ’dõd.
Un ī’d nädīļ pie’rrõ āt tunnõd tā’giž – ä’b ūo mitī’dtõ uiskõ emīņ vȯnd. – Ne vȯ’ļţõ nōrst pǟl = daņtšõmõz pǟlõ, kǭzgõņi teitõ.
Sr. 10. XII 1923 Oskar Cerbah, 1884
Sr 80
Jumāl u’m ki’zzõn tei kä’dst, kui tõvāld ta tǭ’b jamstõ.
Un tei u’m kītõn: ”Kuņtš līb lejā.” Un si’z jumāl u’m ki’zzõn li’d kä’dst tegīž, kui tõvāld se tǭ’b jamstõ.
Se u’m kītõn, ku lūdõ sǭņi ta jāmstaji.
Sīepierāst ta u’m si’dtõd ibūkst jūr vi’zzõ, a’lgõ ta sǭgõ lūdõ sōņ jāmstam.
Sr. 10. XII 1923 Alma Sprogis (Spruojg), 1902
Sr 81
Jumāl u’m lǟ’nd pi’ds randõ.
Liestā u’m ma’ggõn rāndanaigās.
Jumāl u’m kītõn ne’i: “Vaņ, ku piški liestā magūb sū vāldiž!” Un se liestā tegīž u’m kēļštõn siedā jumālt (eņtšõn vȯnd vändi sū): “Liestā magūb nä’ rāndanaigās, sū vāldiž, – mis si’n pa daļībt?!” Un ī’ž lǟ’nd je’dspēḑõn.
Si’z jumāl u’m kītõn, laz tä’mmõn īegõ si’z vändi sū, ku ta ne’i u’m kēļštõn.
Sr. 25. XII 1923 Alma Sprogis (Spruojg), 1902
Sr 84
Se vȯ’ļ ne’i. – Ikš perīmīez u’m nītõn mõtsās ainõ.
Bet ni u’m tund ȭ’dõg pǟlõ.
Ta u’m mõtlõn, mis ta ni kuodāj lǟ’b ma’ggõm, ta īeb sīņīž tuoiz āinadkīņ pǟl ma’ggõm.
Ni ta nopu’ggõn sīe āinadkīņ pǟl i’lzõ un ni sǟl u’m vȯnd kaņdžbū nopandõd sīņīž un ta u’m pand sīe kaņdžbū kilgõ ma’ggõm. 
Ni ta u’m kūlõn briesmig dump allõ, selliz märā, un u’m mõtlõn, mis sǟl umātõ.
Ikškõrd u’m kargõn ikš mīez i’lzõ sīn āinadlūkõz ikš sūr mīez, bet sūr tabār tagān, un tīera barā su’žži allõ.
Ta u’m ertļõn nēḑi su’žži ī’d jālgaks ”kutš ärr!” un tuoiz jālgaks tegīž ”kutš ärr!” Kakš jalgõ at vȯnnõd – kui mīez, set ku tabār. 
Sīe perīmī’en u’m u’m irm vȯnd, ku ta ni līb pagalam.
Un ni ta u’m võttõn lougõ-lougõ sīe kaņdžbū, ne’iku ta ä’b ūo se (!) kūlõn, un ne’i grūžõn sīe kaņdžbūkõks sälgõz un ne’i se lūk-alā mǭ’zõ.
Un si’z u’m ouŗõn: “Vȯnd ma siedā tieudõn, ku sa sǟl kīņ pǟl ūod, si’z sa ki’l vȯlkst pagalam vȯnd!” Un ne’i ne sudūd tä’mmõn pǟlõz un si’z at kīskõnd, a’rtõnd tǟnda järāndz – ne’iku kõuvõ tō’š lǟ’nd tšärrks, tšärrks, tšärrks tšärkstõn. 
Un sīepierāst um se tīetõb, ku vīlkatõkst su’žžist kārtabõd.
Ma ju mõtlõb, ku se u’m ikštäuž – vīlkatõks või kimkǟngaļi.
Sr. 10. XII 1923 Pētõr Folman, 1877
Sr 88
Ne’i u’m vȯnd pivākuodā un krūogõ ī’dtuoiz kilgs(õ) Irēl.
Si’z u’m krūodznikā… ātõ jūonõd ī’d ȭ’dõg – ve’l u’m vȯnd sīe krūodznikān ikš tuoi un ne ātõ jūonõd.
Si’z se krūodznikā u’m kītõn sīe mī’en, ku tämā āndab tä’mmõn pǟgiņ rǭ’dõ, laz tämā läkkõ pivākuodā je’ddõz un laz ta võtāg nänt rištīng lūd un tūog tǟnõ bufet pǟlõ, sīe krūogõ lōda pǟl(õ), – rištīnglūd ātõ karīņtõd pivākuodā je’ddõ i’lzõ (kuŗē u’m karīņtõn, īezõ un päuvõ, amād at nǟnõd).
Un ni se mīez ä’b ūo lǟ’nd.
Ne at sǟdõnõd ī’dõkabāl, kuije’n se krūodznikā āndab siedā rǭ’dõ. 
Bet ni sīe krūodznikān u’m vȯnd ikš (dīenast-)neitst.
Un se u’m nokūldõn, ku ne kakš ātõ sǟdõnõd un ne’i se neitst mõtlõn ne’i, ku tämā lǟ’b un tūob nänt lūd un panāb sīņõ lōda pǟlõ näntõn je’ddõ, si’z tämā sǭb sīe rǭ’, kuije’n ta u’m tõitõn.
Se neitst u’m lǟ’nd un tūond nänt lūd un pand krūodznikān un sīe tuoizõn lōda pǟlõ näntõn je’ddõz.
Bet ni se krūodznikā ädāgõn järāndõz, ni u’m vȯnd irm tä’mmõn, ku ne lūd at vȯnnõd lōda pǟlõz(!).
Ni tämā u’m kītõn, ku tämā āndab tuoiz ne’ije’n rǭ’dõ, kuije’n ta u’m tõitõn, laz vīgõ tā’giž nänt lūd.
Ni se mīez ä’b ūo vīnd un ni maksõn sīe neitstõn tuoiz ne’ije’n rǭ’dõ, un si’z se neitst u’m mõtlõn: ne’i kui ne’i ta vīb tā’giž nänt un sǭb pǟgiņ rǭ’dõ.
Neitst vīnd lūd pivākuodā je’ddõ.
Lūd ä’b laskõt vāldiņ emīņ neitstõ – lūd pī’lõbõd sǟlgas.
Lūd rõkāndiztõ, lūd kītiztõ ne’i, laz se ne’itst läkkõ sīņõz āltar je’ddõ, sǟl u’m pa’grõb allõ ikš tubā un sǟl istāb ikš mustā nai lōda jūsõ, piški kīņḑõl je’dsõ, laz siedā pǭlagõ, laz ta tǟnda atlaskõg.
Neitst u’m lǟ’nd.
Sǟl u’m vȯnd ne’ije’n zārkidi, mirīņidi.
Si’z tämā u’m pa’llõn un mitī’dtõ sõ’nnõ ä’b ūo rõkāndõn, agā nodõ’ržtõn pǟdõ ī’d. 
Un ne’i tämā u’m lǟ’nd uldz.
Un ne’i tämā u’m tund pivākuodā je’ddõ(z) – pivākuodā vȯnd pi’mdõ – un ne’i at lūd vȯnnõd ka immõŗ ka’ggõl vizās tegīž.
Un ne’i lūd rõkāndõnd tegīž tä’mkõks, laz ve’l ikš reid läkkõ pǭlam, laz atlaskõg tǟnda.
Tämā u’m lǟ’nd tegīž.
Un ne’i vanā nai dõ’ržtõn pǟdõ tegīž un mitī’dtõ sõ’nnõ ä’b ūo kītõn. 
Un ni tämā u’m tund tegīž pivākuodā je’ddõ un ne’i lūd sǟlgas tegīž, immõr ka’ggõl vizās, un āt kītõnd, laz tämā läkkõ ve’l kuolmõz reid.
Tämā u’m mõtlõn: tämā ne’ikuine’i ni pagalam u’m ju, tä’mmõn u’m set lēmist.
Tämā u’m lǟ’nd ve’l.
Ni ta u’m ne’ije’n pallõn siedā mustõ nāista (mingizt kuolmkimdõkō’dõks āigast va’nnit se mustā nai un se neitst mingõst kō’dõkstuoistõn āigastõ va’nnit).
Si’z ta u’m pallõn, laz atlaskõg nänt lūd un laz atlaskõg tǟnda – ta ä’b pä’z vāldiž nēšti lūšti.
Ni se va nai ä’b ūo mitī’dtõ sõ’nnõ agā kah kītõn e’žmõks un ta set u’m pallõn, laz atlaskõg tǟnda un nänt lūd.
Un ne’i u’m kītõn, ku atlaskūb. 
Un ne’i u’m kistõn tu’ļ järā tulīņõz un ni ta ä’b tīeda, kui ta ulz sǭb sǟldõ.
Ni u’m pi’mdõ, ä’b tīeda, kust ta u’m si’llõ sǭnd.
Un si’z ta u’m je’llõn pi’ds zārkidi un roppõn iļ ī’d zārka, iļ tuoiz zārka i’ļ un vȯtšõn ukstā.
Un si’z tä’mmõn u’m vȯnd irm kah.
Un si’z ta u’m sǭnd sīe uks un si’z ta u’m tund ulz. 
Ni ta u’m tund pi’vvõkuo’ddõ.
Un ne’i ku ta u’m tund sīņõz eḑīzõ, kus ne lūd ātõ, ne’i ne lūd ātõ sadānõd [ḑžv>rkst – ḑžv>rkst] mǭ’z. 
Un ni u’m neitst tund krūogõ tā’giž.
Ni se krūodznikā mõtlõn, ku se neitst emīņ jelsõ ä’b ūo, ku ta ä’b ūo tund ve’l tā’giž.
Un si’z ta u’m sǭnd pǟgiņ rǭ’dõ, bet si’z ta u’m noma’ggõn rujā seis nädīļt.
Un si’z tä’mmõn pie’rrõ at vȯnnõd kǭzgõnd.
Tä’mmõn u’m vȯnd joutõm brūtganā un sīepierāst ta u’m īstõn lǟ’nd nēḑi lūḑi sǭmõ.
Sr. 11. XII 1923 Anni Ansenau (Andzenov), 1866
Sr 91 Ūškad-kēņig krūonõ salāj
Ikš perīmī’e pūoga kītiz, ku nänt nītsõ vȯnd ne’i knaš pǟva un ne’i pu’ggõn ūškakēņig pȭzišt ulz, võttõn ī’ž krūonõ pǟstõ mǭ’ un īž’ pand sīe krūonõ kilgõ ma’ggõm.
Un dikţi lem pǟva sīe pǟva u’m vȯnd.
Bet ta mõtlõb: kui ta sǭks sīe krūonõ eņtš kä’ddõ?
Bet ni ta u’m lǟ’nd kuodāj un kītõn ī’ž eņtš izān, ku ne’i u’m vȯnd.
Bet izā u’m kītõn, laz ta vȯstāg ūd zīḑõz krīzdag un laz ta la’gtõg sīe tuoiz pǟva sīņīž mǭ’, kus se ūškakēņig u’m ma’ggõn.
Un si’z laz ta võtāg ī’d amā jõvā ibīz, un ku ta panāb sīe krūonõ krīzdag pǟlõ, si’z laz ta läkkõ jūrõ, bet ne’i aššõ laz ta istiegõ, ku ta ä’b sǭ sīezõ krūonõ pu’ggõ tā’giž.
Un si’z ne’i tulīt ne’i ku ta sīe krīzdag sǭnd eņtš kä’ddõ sīe krūonõks, si’z laz ta astāg tulīt ibīzõn sälgõ uzreiz un laz ailõg kuodāj, kuije’n set se i’bbi võib ailõ īt.
Un ne’i ka ta u’m sīe krīzdag eņtš kä’ddõ sǭnd, ne’i u’m irgõn svīļpõ se ūškakēņig.
Ta uzreiz u’m sǭnd sīe ibīzõn sälgõ un ailõn kuodāj tulīt.
Un si’z u’m tä’mmõn ne’ije’n tund tagān nēḑi (!) ūškidi, ku ta ä’b võind nourgõ.
Un si’z tä’m i’bbi u’m sajamstõd un ī’ž ta ī’žēņtšta u’m novȯidõn ku ta ä’b ūo sǭnd sajamstõd. 
Un si’z se krūonõ u’m īend tä’m kä’ddõ un se i’bbi vȯnd pagalam pie’rrõ.
Un izā tä’mmõn u’m kītõn, ku se ä’b vȯļļi mittõ midāgid, ku se i’bbi u’m pagalam, ku ju tämā võiji tīedõ mingõst blē’ḑibt set ta tǭji un jegā kõrd ta līji le’bbõ, ku tä’m se krūonõ līji kurās kabāts, juo mittõ kunagõd tǟnda ä’b või sīlizõks pienä’gţõ.
Un tämā u’m pǟgiņ mis ta u’m mingõz blē’ḑibtõ tīend – tämā u’m salāndõn un mūḑi ro’všti mǭ’zõ ra’bbõn – un jegā kõrd tä’mmõn u’m vȯnd pēļikeiž tīesõ jūs, sīepierāst ku tä’mmõn se krūonõ u’m vȯnd kabāts.
Un mis līetsnikād munt at mõtlõnõd, siedā ta u’m tieudõn je’ddõ juvā.
Ta ī’ž mi’nnõn kītiz, tä’mmõn ve’l paldīž vȯļļi se krūonõ kuo’nnõ.
Mēg vȯļmõ dīenastõs Līepõs ku’bsõ.
Sr. 10. XII 1923 Eduard Ansenau, 1895
Sr 94
U’m vȯnd piški mõtsābūogõ.
Sǟl u’m vȯnd ī’d mī’en nīt.
Un ta jegā āigast u’m nǟnd nēḑi ūškidi sǟl un set-set u’m mǭ’ ra’bbõn nēḑi.
Un si’z ta u’m mõtlõn: kus täs ne’ije’n ūškidi jegā āigast!
Un ne’i ta u’m tīend īt amā immõr sīe piškīz mõtsābūogõn tu’l un ne’i ta u’m ī’ž lǟ’nd rǭz jarā un ne’i u’m briesmig irgõn ul-vīţõ irgõn sviļpõ.
Un ne’i ta u’m nǟnd, ku ne’ije’n ūškidi ne’iku ripīd ailõnd sīezõ tu’llõ si’llõ tikkiž šīņõ mõtsõ.
Un ne’i pie’rrõ tuoiz āigast emīņ ä’b ūo nǟnd mitī’dtõ uiskõ sǟl, kuņtš ta u’m laskõn sīezõ mõtsõ sīe tu’l, – ūškakēņig u’m vȯnd pagalam.
Sr. 10. XII 1923 Rudolf Ansenau, 1893
Sr 95
Ikškõrd ikš mīez u’m ratstõn un ne’i ta u’m nǟnd ī’d ūška riek pǟl.
Un sīe ta u’m tǭ’nd mǭ’ ra’bbõ un se u’m uzsviļpõn, se ūška.
Un ne’i u’m vȯnd ne’ije’n ūškidi tä’mmõn ailõn riek pǟl tagān ne’iku ripīd.
Un ta ä’b ūo sǭnd ibīzõks ne’ije’n järā ailõ, ku ūškad at īņiz īt pīlõnd.
Si’z ta u’m viskõn kibār mǭ’ un pie’rrõ u’m viskõn a’m mǭ’ un si’z ta u’m pä’zzõn nēšti ūškist, si’z ne ä’b ūot emīņ tagān ailõnd. 
Si’z ta u’m lǟ’nd (~ sǭnd) kuodāj un u’m kītõn muntõn, ku ne’i tä’mmõn u’m vȯnd.
Un munt at kītõnd: ”Sinā agā ūod satīekõn siedā ūškakēņigtõ riek pǟl un siedā sa ūod ra’bbõn, sīestõ ne munt ūškad kūlistõ siedā dumpõ un ailistõ si’nnõn tagān.” 
Un si’z pie’rrõ ta u’m lǟ’nd mingiz strēk pie’rrõ vaņţlõm īž eņtš a’mtõ un kibārtõ.
Un si’z ta u’m nǟnd, ku se a’m un kibār mūdõ ä’b ūo vȯnd ku mingi piški lupāt un ne pūmpard at mǭsõ vȯnnõd – ne ūškad at nosīenõd sīe a’m un kibār poḑīks.
Sr. 10. XII 1923 Rudolf Ansenau, 1893
Sr 96 Kui špirkt u’m su’ggõn
Perīmīez u’m lǟ’nd tīe jūr.
Ta u’m vȯnd vä’ggi joutõm; sīestõ ta ka u’m võttõn kuijõ leibõ īņõz, juo mūdõ tä’mmõn ä’b ūo vȯnd.
Ku ta u’m nuolǟ’nd eņtš tīe jūr, si’z ta u’m pand eņtš lēbakuoţ pȭzõz un irgõn strǭdõ.
Attund lȭinagisāiga.
Ta u’m lǟ’nd pȭzo jūr võtām eņtš lēbakuoţ, bet siedā ä’b ūo e’mmit vȯnd.
Piški kuŗē u’m daņtšõn pȭzõ tagān un vȯ’dlõn, ku perīmīez īrgõb vannõ, ku tä’m lēbakuoţ vȯļļi järā salāndtõd.
Bet perīmīez u’m kītõn ”Mingi līb järā võttõn, kis tǭ’ž sīedõ” – un lǟ’nd tijā ma’gkõks tīe jūr. 
Seņtš piški kuŗē u’m a’ilõn eņtš pavēļnikā sǭtõn jūr un kītõn: ”Perīmīestõ ma i’z sǭ kä’ddõ, tämā vȯ’ļ vä’ggi guoḑig.” Sǭtõn u’m nuttõn: ”Ja sa tǟnda i’ļ kuolm āigastõ ä’d sǭ kä’ddõ, si’z ma si’n upāntõb pivā vie’d si’llõ järā!” Un trīetsõn piškīz kuŗē ulzõ. 
Piški kuŗē u’m mõtlõn, kui laz perīmī’e kä’ddõ sǭgõ; pie’rrõ tä’m u’m tund mī’elõ. – Ta u’m lǟ’nd perīmī’e jūr pa pȯisõks.
Sīe āigast u’m vȯnd tu’ļļi sõ’vvõ un piški kuŗē u’m opātõn, laz perīmīez ki’llõg vīļa sūozõ.
Ta u’m ne’i tīend, ni si’gžõ u’m vȯnd ne’ije’nnõ viļļõ, ku perīmīez u’m nuttõn: ”Kus ma sīe vīļa laz pangõ, mi’n āitis ä’b ūo ne’ije’nnõ rūimõ!” Piški kuŗē u’m kītõn: ”Ki’l si’nnõn piepūtõb siedā viļļõ, ma si’n opātõb tǟnda iztērõ.” 
Piški kuŗē u’m tīend brūz, sǟl ta u’m perīmī’en opātõn špirkt brõuvõ.
Un se ka u’m istund. 
Ikškõrd u’m perīmī’e jūr attund kilā vaņīm.
Ni perīmīez u’m nai kõzāstiz nuttõn naizõn pǟlõ: ”Tūo aššõ sīe potīļ!” Siedā nǟ’dsõ piški kuŗē u’m a’ilõn sǭtõn jūr un nuttõn: ”Perīmīez u’m kä’dsõ, perīmīez u’m kä’dsõ!” Ni u’m tund sǭtõn kā vaņţlõm, mis ne sǟl tīebõd.
Sǟl ta u’m nǟnd, ku perīmīez u’m jūond kilā vaņīmõks.
Sǭtõn ra’bbõn piškīz kuŗēn a’b pǟl un kītõn: ”Ni sa ūod malāts, ku sa siedā võižt” un karīņţiz tä’mmõn potīļ rīndad je’ddõ. 
Ne’i ne ve’l paldīž kǟ’bõd – sǭtõn piškīz kuŗēks je’dsõ un tikkiž ēļ nänt tagān.
Ne vȯtšõbõd, ku sǭks te’iž mingiz eņtš kä’ddõ ne’iī’ž ku sīe perīmī’e.
I 1924 Alfred Damberg, 9. III 1909
Sr 97 Kīlaji
Ikš perīmīez u’m ki’llõn sīemtõ.
Tä’mmõn pi’ddõz u’m lǟ’nd ikš vanā mīez.
Vanā mīez u’m tēriņtõn perīmīestõ jumāl a’bkõks, bet perīmīez ä’b ūo savõttõn tä’m tēriņtõmist un mõtlõn, ku vīļa nokazāji ne’iī’ž bäs jumāl a’bbõ.
Vanā mīez u’m lǟ’nd je’dspēḑõn smagā sidāmõks.
Ku ni u’m attund si’gžõ, si’z sǟl, kus vanā mīez u’m lǟ’nd i’ļļõ, u’m vȯnd seļļi vīļa, ku lušt u’m võnd nǟ’dõ.
Mūs u’m vȯnd set āina.
Ni perīmīez u’m apvõttõn, ku ta savõtāji tikkiž, missõks tǟnda tēriņtiji.
I 1924 Alfred Damberg, 9. III 1909
Sr 98 Giļžiji
Sīes-kilgs sīkrõgnikā nītidi, sūrmõtsīdi u’m jālgadriek sīlda.
Sīe sīlda jūs paššõ Ūdkilā-riek sōņõ aldz ikš a’iliji kīeladõks.
Se vȯļļi sīestõ, ku sǟl vȯļļi ikš saņţ järā kūolõn. 
Ikškõrd mi’n jemā-jemā, Lōrm vanā perīnai, vȯļļi kaitsõn nītsõ nī’emidi un kūlõn, ku ikš slaktār bro’utšõn.
Ta u’m lǟ’nd vaņţlõm un mittõ midād ä’b ūo vȯnd.
Ni ta u’m nomȯistõn, mis se pa slaktār u’m vȯnd – se u’m vȯnd se järākūolõn saņţ
I 1924 Alfred Damberg, 9. III 1909
Sr 99 Pottõrmaņ (se u’m tuo’ž)
Kakškimdõ āigastõ tā’gižpēḑõņ Sīkrõgõl Saņţ kǭrands, kus 1923. āigasts sõ’vvõ jelīz profesor Kettunen, u’m vȯnd pottõrmaņ.
Jegā īe tämā u’m a’rtõn un gǭ’žõn skēḑidi, neku mitikš rištīng ä’b ūo võind magātõ.
Amād at vȯnnõd järā ädāgõnd.
Va vanā Sprūoig Līž u’m strōipõn lǟ’dõ plīţkōmarõ un nǟnd, ku sūr mustā pi’ņ u’m ailõn pi’ds strepīdi tubā pǟlõ un sǟl ī’ž strepid pǟl u’m ka’ddõn järā.
Ikš Zet u’m vȯnd Saņţõl pa neitstõks, sīen u’m vȯnd ne’i irm, ku u’m tǭ’nd lǟ’dõ mūzõ ma’ggõm.
Bet perīnai ä’b ūo vēļõn, ta u’m pallõn, algõ läkkõ, juo si’z ta līji pagalam.
I 1924  Alfred Damberg, 9. III 1909
Sr 100 Ä’bpietäutõb perīmīez
Ikškõrd u’m je’llõn ikš perīmīez.
Se u’m vȯnd vä’ggi ä’bpietäutõb rištīng: mittõ kunād tämā ä’b ūo vȯnd mi’erig jumāl antõt āigaks.
Mūndakõrd tämā ä’b ūo tǭ’nd vī’mõ, mūndakõrd te’iž u’m vȯnd vajāg vī’mõ.
Si’z jumāl u’m pand, laz ta ī’ž tīegõ eņtš mīelpierāst.
Ni perīmīez u’m vȯnd vä’ggi luštīgõl.
Ni u’m ī’d pǟva spī’ḑõn pǟva un tuoiz pǟva sa’ddõn vī’mõ.
Vīļa u’m vȯnd seļļi, ku lušt u’m vȯnd vaņţlõ.
Bet ku u’m attund vīļanītõb āiga un perīmīez u’m irgõn vaņţlõ ka pǟkiži, si’z u’m nǟnd, ku pǟkizt tikkiž āt tijād.
Se u’m vȯnd sīestõ, ku ä’b ūo vȯnd tūldõ, kis ēdrõm põrm ä’b ūo laigāld põrmstõn.
Ni perīmīez embit (!) mitikš kõrd ä’b ūo vast jumālt kurnõn (~ strīḑõn), bet jegā reid u’m vȯnd mi’erigs jumāl andtõd āigaks.
I 1924 Alfred Damberg, 9. III 1909
Sr 101 Kui tabāk u’m su’ggõn
Ikškõrd kuŗē u’m kǟnd amātõ oppõs.
Mitikš amāt tä’mmõn ä’b ūo tīkõn, bet kaļāj amāt, se tä’mmõn u’m tīkõn.
Ku tä’m vȯ’ļ sīe kaļāj amāt no-oppõn, si’z ta u’m tīend eņtšõn smēḑ un irgõn ta’ggõ.
Bet bäs a’bbõ u’m lǟ’nd pa sma’ggõ.
Si’z ta u’m võttõn eņtš zeļ, kis tä’mmõn u’m ä’bţõn ta’ggõ. 
Ikškõrd u’m tund ikš vanā mīez kīrazt tagām.
Zeļ u’m vȯnd maktig knaššõ no-oppõn ta’ggõ un u’m knaš kirrõ vanāmī’en nota’ggõn.
Ni vanāmīez u’m kītõn: ”Ku sa seļļi sūr kaļāj ūod, si’z ta’ggõ mi’n ka ūd pǟl!”.
Kuŗē zeļ u’m kītõn: ”Nǟ, siedā ma võib.” Kuŗē ä’b ūo sīesaggõl smēḑšõ vȯnd, bet kūldõn uks tagān, ku vanā u’m zeļļõks sprīežõn.
Ta u’m vaņţlõn, või si’z zeļ notagāb ka vanā mī’e ūd pǟl.
Rōz āiga pie’rrõ zeļ u’m vȯnd vanā mī’e nota’ggõn kō’dõkstuoistõn āigast vanā pȯisõks. 
Kuŗē u’m mõtlõn, ku ne’i va’nnõ mīestõ võib nota’ggõ ūd pǟl, si’z ta võib eņtš je’mmõ ka nota’ggõ ūd pǟl, kis u’m pǟgiņ juo priš ä’b ku se vanā mīez.
Ku vanā mīez, kis ni u’m nūoŗ pȯis, u’m nuolǟ’nd je’dspēḑõn, si’z ta u’m tūond eņtš jemā un irgõn ta’ggõ.
Amā ežmõks ta u’m pand jālgad ēzõ tu’llõ, bet ku u’m võttõn ulzõ, si’z at vȯnnõd jālgad järā pa’llõnd.
Bet ta ä’b ūo sīest midēd istīend.
Ta u’m pand pǟ te’iž tu’llõ, bet ni se ka u’m pa’llõn järā.
Ni tä’mmõn u’m su’ggõn kõzā un viskõn ru’mp ka tu’llõ.
Ni u’m kuŗē jemā järā pa’llõn. 
Kuŗē u’m võttõn ne tū’gõd un kaisõn sīn ī’ž smēḑ tutkāmõ un sǟl at irgõnd ka’zzõ vīrist un pu’nnist puţkõd sūrd laigād lī’edõdõks.
Un kuŗē u’m ne puţkõd nonuttõn pa tabākõks.
Tämā si’z notagīz eņtšõn roudiz pīp, un tikkiž, kis set at tunnõd tä’m jūr tagām, ta u’m andõn eņtš pīpõst smēkõ.
Ne’i u’m su’ggõn se giftig tabāk, mis paldīž ro’vz smēkõbõd un bū’ojõbõd eņtš tīerit. 
I 1924 Alfred Damberg, 9. III 1909
Sr 102 Spūokõd kīņ
Je’dmõlõks Kielk Päpmä’g nītsõ u’m vȯnd pǟgiņ ju piški kīņ ä’b ku paldīţõn un tuoisõ kūožõs.
Sīesõ kīņsõ ä’b ūo võind mitikš pī’egiļnikā magātõ.
Ne’iku u’m pand ma’ggõm, ne’i ǟrga u’m bougõn un artõn kīņ katūkst.
I 1924  Alfred Damberg, 9. III 1909/ Vilma Damberg
ESPERANTIST LEŢMĀL LĪVLIST JŪSÕ
Ma rekomendīerõb
sīe tīe ulzõ andõ.
Ma ūob sidali, ku se līb interesant ja vajagli amadõn amas māīlmas, kus atõ esperantistõd
Tartus, 1959. ājgast 10. oktobõrs
P.Ariste,
profesõr, Eesti Tievdakademij akademik
ARRÕMI 1
Hilda Grīva, Pētõr Damberg ja Int Čače rāntõ “Esperantist Leţmāl līvlist jūsõ” manuskript sizaltõb 222 mašinkēra lietõ.
Tekst um paralel kuolm kīelsõ: esperanto, leţkīels ja līvõkīels ja un jagtõd kūž jaggõ:
A
Akademik P.Ariste rekomendatsij
1 lēḑ
Sižaliz nägţiji
8 lietõ
Titõld
12 lietõ
I jag
Iļmist tīetõkst iļ līvlist
19 lietõ
II jag
Tīetõkst līvõ gramatikstõ
17 lietõ
III jag
Līvõd leksik semantilist gruppõd pierrõ
76 lietõ
IV jag
Līvõd rõk
54 lietõ
V jag
Līvõ lūol antologij
26 lietõ
VI jag
Bibliografij
9 lietõ
Īdskubs:
222 lietõ
Rāntõz um tǟdzi ama ežmõks sīekõks, ku kakš sīe autort – Hilda Grīva, Pētõr Damberg atõ līvlist äb set sugandõksõkst īd, bet ka eņtš sindõn kīel mūoštajist ja kȭlbatijist jegapǟvaļiz jelamizõs.
Līvlistõn ja nänt kīelsõn, kui um tievtõb, um sūr voza leţlist etnogenēzõs ja leţkīel kuojabõmizõl.
Leţkīels um äb set īd ku sūr lug leksiliži täpiņţimiži līvõ kīelstõ, bet ka tīera rada fonetiļiži, morfologiliži ja sintaktiliži nǟmiži, mis atõ suggõnd ristlõs leţkīelõn līvõkīelkõks.
Ilmõ līvõkīel pǟtimist īekstõ kȭlbatõmõt vǟrtli materjal kīeld kontakt ja kādkīel problem arantimizõs ka, missõks paldiņ tīetõbõd ama māīlma tievdmied.
Ājnagist siedaig sāņõ ulztunnõd rāntõd, mis võibõd andõ iļļõvaņţļõmist iļ līvõ kiel – Sjegren ja Vīdeman gramatik ja sõnarāntõz (Pētõrburg, 1861) ja Kettunen sõnarāntõz gramatiliz sizzõljūondõmõks (Helsinki, 1938) äb ūotõ jemiņ amad interesentlistõn käddõsādõb.
Grīva, Damberg ja Čače rāntõz volks ežmi Leţmāl ulzõandtõd rāntõz iļ līvõ kīel, sīenjūs ežmiz kõrd leţļist võibõd tuņšlõ līvõ kīelkõks kuoḑõn, ilmõ munt kīeld vaitabbõ.
Paraleltekst esperanto kīelsõ āndab võimist sādõ elementarliži tīetõkši iļ līvõd kīel interesentlistõn amas māīlmas.
Kui ežmi siedavīţi rāntõz, se äb ūo ilmõ mūndasuglimiži pūtõkši.
Rāntõ võttõks um tiedõ tuntõbõks leţliži ja eventualistiz mūḑi ka līvõ kīelkõks, äb sugid līvliži esperanto aga leţkīelkõks.
Sīepierast volks vond ilalim ja ažalim tekstõd andõ vastukspēḑis kȭrdas, se um – līvõkēļ – leţkēļ - esperanto.
Sieda rāntõ võttõkst lǟks ama ājga siļmši piddõ manuskriptõ tuoimõs.
Nei, nägţõbõks, gramatik jagsõ äb lǟks andõ esperanto ja leţlist alfabet.
Gramatik jaggõ kõlbõks tävtõ tǟntõkstõks iļ īeldõm.
Ažasõnad formõd atõ andtõd tävdzistõz, īžkiz jagdõb deklinatsijiži (kailistõz, ku äb sā nägţõd, mingist sõnad kuoḑõn īd aga tuoiz deklinatsij jûrõ kõlbõbõd).
Võib lūodõ vastõrõkandõmist mūnda nõtkõm traktimi: um vel vaitõmõst, või translativ ja komitativ äb volkstõ īdiņtõb īdõ nõtkõmõ, ja või volks pidamõst nõtkõmõdõks 14., 15., 16., 17. nõtkõm, mis paradigmiš ka äb figur.
Verb jagu siegid äb ūo tävdzist lebtīetõd ja se siedavīţõ sugid äb armt.
Lǟks nägţõ amad võimalist formõd, äb sugid infinitivõd ja partitsipõd īd.
Um jõvist, ku leksik um andtõd semantilist gruppõd pierrõ.
Umiţõgõd um alaz, ku nänt vail pūtõb līvõd puojprofesijd - vejmi ja pūŗtimi.
Tǟdzi volks ka transportõks sidtõd grup.
Leksik jag kõlbõks tävtõ ama jengõd jeddõtunnõd geografilist kȭlbatõkstõks (joug, jāra, mier, kȭnkad, mäg, luoik ja siedavīţõ), Kūožnimudõks (nägţõbõks: Vǟnta – Ventspils, Līepõ – Liepāja ja munt) ja ka etnonimõdõks.
Vozalistõz mǟdõltõd gruppõd sõnad kolastõbõd kil tublis – rõk jagsõ.
Sīenvastõ ätsmingi vȭrõmā taim ja lūomõ nim, mis līvlistõn äbtied või  um tuntõb, võiks ulzõ eitõ, ja mūnda līvlistõn äb väggi ilapierrist profesij (nägţõbõks, abbõndajaji – frizieris) leksikt andõ kaḑim.
Tēriņtõb um se, ku rõk ain pǟgiņ kõrd um võttõd līvõd siegast, mis sīe eņtš ājgal āndab võimist sādõ jeddõnägţõkst līvõd jelamizõst.
Jõvist volks, až sieda printsipt võiks konsekventlim tǟdõ pānda.
Um kizzimi, või nei lajgali bibliografij um õigistõb, sīest:
sīņõ ulatõb jõvagid jemiņ druktīeḑi, äb ku kuoḑum kȭlbatõd rāntõ kubbõsǟdimizõks, bet
ama sīekõks se mittõ suggõ äb ūo tävdzi livica bibliografij.
Ama  sūrdõ vastõrõkkõ lūob ežmi jag – iļvaņţļimiz iļ līvlist, missõn paldiņis redaktsijs vel pūtõb īdkublist ja õigist proportsijt;
äb või ama lebbõl vōlda nõvsõ ka traktimizõks (nägţõbõks, Kaupo tīetimiz ilapierrimi).
Lūold antologij jag piḑiks tävtõ vel mingiz rov loulõks, nägţõbõks, popular “Knaš neitst – vālda puţkõz”, kīnga variant saksa kīel tulkimizõl um lievtõb Karl Marks literar pierandõksõs.
Sūr jagu sīḑš mǟdõltõd ja ka äb mǟdõltõd (sūŗimiz jagu tehniliz ilapierrist) pūtõkst  atõ kievamstõz likvidīertõb tuoimimiz ājgal.
Rāntõst vodlõs vodlõbõd leţlist lingvistõd, folkloristõd, etnografõd, arheologõd, geografõd ja munt. moistõb aža, ka līvlist īž, sīest pierrõ suoddõ äb ūo mitikšlīvõ rāntõz ulzõ tund.
Iļ seļļiz ulzāndamiz volks interes ka vel ullõpēḑõn Leţmādõ amadõn näntõn, kis tīetõbõd baltõd ja sūomõugrõd kīeld, kīeld kontakt ja kād kīel pǟtimizõks.
Rīgõs, 27. febõrvārs 1964. ājgast.
Originalõ alakēratõnõd 
Tõnu Karma, dots.
Marta Rudzīte, Daina Zemzare
ARRÕMI 2 
iļ Hilda Grīva, Pētõr Damberg ja Int Čače tīest
“Esperantistõd  Lēţmāl līvlist jūsõ”
Ma ūob jõva ikškõrd kēratõn arrõmiz sīest tīestõ.
Jõva siz võiž kostatīertõ, ku se tīe um interesant.
Līvõkīel vaņţļõmst sīe publitsīerimi um vajagli.
Hilda Grīva ja Pētõr Damberg atõ līvlist, kis väggi jõvist rõkandõbõd līvõ kīeldõ.
Int Čače um jõva esperantist.
Nei amad autorõd atõ kompetentõd eņtš aras.
Autorõd atõ tǟtanõd eņtš kädkēra.
Paldiņ kädkēras um jemiņ jõvḑi tekstidi ja līvõ kīel sõnad tagavara um lajgim.
Ūdsõ kädkēras siegidpierast um ka jagidi, mis min mīels volks immar tīetõmõst.
Sizzõl jūods iļ līvlist um mūnda fakt, mis äb kuosta tuoddõn iļ līvlist ājga tievd ja jelamiz.
Sizzõl jūods līvlist muini ājga um väggi jennõ idealizīertõd.
Rāntõ lopandõksõl bibliografij um dezorientīertiji.
Sǟl atõ mǟdltõd tīed, mis äb ūotõ siḑmõs līvlistõks.
Tīes eņtšõs um jagidi, nägţõbõks, lūomõd ja tājmõd nimis, kus autorõd atõ andõnd ka seļļiži līvõ kīel sõņḑi, mis atõ taga tiedõd set sīepierast, laz volkõ vastõ kuostani esperanto sõnadõn.
Ma arrõb, ku seļļiži ūdistimiži sīes tīesõ äb ūo vajag.
Ne äb nägţõt tämpizpǟvaļist līvõ kīeldõ.
Ma ūob tǟntõn nänt liedpūold ajgad pǟlõ.
Ma vel kõrd kītõb, ku tīe um jõva.
Autorõd võibõd väggi kievamstiz kritizīertõd jagud immar tīetõ, až ne minkõks atõ īds nõvs.
Amad sūomõ-ugrõ kīeld pǟtijist volkstõ tienadzist, až mǟdltõd tīe tūlks ulzõ.
Se volks väggi jõva mǟdltõks iļ līvõdkīel ja līvõd eņtšõd.
Tīen um rovvaili tǟdzit.
P.Ariste
Tartu, 
30. oktobõrs 1964. ājgastõs.
I.
LĪVLIST – LĪVI
A.
LĪVLIST – LĪVI
Līvlist atõ väggi energilist ja suoḑikšijist rovst.
Se rov kōpikšiz Lībijõks, Līdijõks ja Fenikijõks.
Vanast līvlist jelist Baltij mier māgõr pūolis rāndas Bušnikad jārast Vǟnta jūsõ Kūolka nana sāņõ ja Rīgõ mier lop veţgõr pūoļiz rāndas.
Tīetõksõs līvõd rov um tuntõb juba 968 ājgastõst irgõs kui rov, kis um maīlman andõn pǟgiņ sidaliži ja užini miermēḑi. “Līvlist kōpikšist petšeņegõdõks Kijevs…” – nīžõb muini krōnik.
Ne atõ pǟgiņ suoḑikšõnd eņtš pǟgiņ veggimist nābõrgõks - pǟlõsadajistõks: lēšõdõks, pūoļõdõks, krievõdõks, prūšõdõks ja  saksadõks (teitoņõdõks, kīngad orden sai puojtõd 1128 ājgastõl).
1203 ājgast kievad līvõd kºņig Kaupo Toraidõst matkiz Rōmõ pāvest Innosentij Kuolmõnd jūrõ. 1203 ājgast 23. Aprils pāvest jūsõ sugiz Kaupo vastõvõtamiz pivaļi tseremonij.
Pāvest sūdliz Kaupost ja pivaļtiz ammõ līvõ rovvõ.
1217 ājgast 21 septembõrs Kaupo kūolõb vegizmie kūolamt sāvstõ taplõs Viljandi višmõ mīrõd jūsõ, kus ta īdskubs eņtš suoda družinõks voļ rūoikõn veļid ēstlistõn abbõl võikslõm teitoņõd vastõ.
ājgastiz tegiž īdskubs kriev armijõks Jāņ Neļļõz jūondimizõl līvlist suoḑikšist Livonij Orden vastõ, mis voļ pūojtõd 1201. ājgastõl.
ājgastõ sāņõ līvližist iļļõ jeltõd teritorij kūlõb Pūoļmān, pierrõ okupīerõb sieds Rūotšmā. 1721. ājgastõl līvlist päzzõbõd krievõd tsar Pētõr Ežmiz – nuttõd Sūr – tseptõr ala.
Saggõldist suodad ja lajgalist pierrõsuoda mǟrst – 1721. – 1723. – līvõd rov pigataga kūolõb ulzõ (88%); jellõ ieb väggi piški pierandmālist līvlist pivtäuž…
1913. ājgastõl – Krievmā iļamiz rov luggimiz pierrõ – sāb konstatīertõd set nēļakimdõ kakš tuontõ līvõ jelantijist…
Mingiz ājga – 1923 ājgastõst 1940. ājgast sāņõ – līvõ kīeldõ opatõb kādõks līvõ skūolsõ: 
Iras agā Irakila (Dižirbē (Lielirbē);
Kūolkas (Kolkā; dēņkīelkõks – Domesnäs, tulktõd - Mānana);
Irail agā Maģirve (Mazirbē);
Mustanummõl (Melnsilā);
Pizas agā Pizakila (Pizā, tagad Miķeltornis);
Pitrõg (Pitragā, tulktõd Mucassēklis);
Sǟnagõl (Saunagā); ja 
Sīkrõgõl (Sīkragā, senos rakstos – Sigkeragke, tulktõd Cūkusēklis).
1938. ājgastõl līvlist kultur vajagõmist pierast Irail sai tiedõd knaš Kultur kuoda. 
Vǟntas līvlist nimmõ paldiņ virklizist lagtõb lōlajist, daņtšijist ja deklamiertijist kub, kus jaggõ võtabõd 77 nūoŗdõ aktivistõ, kis voļtõ jaggõl ka Iļmāilma Nūoŗd ja Studentõd Festivals Moskovs 1957. ājgastõl.
TĪETIMI  līvlistõn um väggi amapūoļi
meḑļinkist rāstõmi - muinist līvlist voļtõ sūrd spetsialistõd ȭnis jelajist, meḑļinkist pidamizõl;
mõtsa tīetimi - tigpūd, rāgõpūd, brusud, šlīpõrd, pūd, špalõd, tazabāļkõd, bāļkõd radļimi ja vaļmõks tiemi, kui ka nänt pūd vȯigtimi ležgõlimiž sadamājalgab – Vǟnta – sāņõ; vel kui tǟdzi tulum ovat kil aim vajagõmiz, kil ka eksport pierast um mǟdlõmõst: māŗad, pēgõd ja sīend kuoŗŗimi;
līndõd rāstõmi – gūogõd, kanad, paŗid kalkonõd, pǟrlkanad, palandõkst kazatimi, tapami, kārad ja dūoņõd kuoŗŗimi;
jelajd rāstõmi – ibbist, tikad, sūrjelajd, kuodkõpsud, lambõd, sigad kazatimi ja kuopimi;
kittimi – paŗid, mõtsasigad, tsǟrmõd, niŗtõd, ūdõld, mõtsatikad, bībõrd, paipõld, kõpsud, īlbukst, sudud, ūdõrd, mäggõrd, tšounõd, nurmpīkist, kǟrpad, vorabõd, šneppõd, iršõd, mõtsapīkist, teddõrn, mõtukst, rebbist, sabõld ja ädsmingist kailist līndõd, kui: kuodkānõd, kanadkūļõd, kūļõd, nǟlgabūsõd, vaŗikšt, karnõd, ärktabarkūļõd, akud, māitakūļõd, aragõd, mägkuodkānõd, būsõd, nǟlgakegid ja munt kittimi;
vejmi – mierkalad: aņgõrd, lutšid, ēriņd, sīļkõd, tūrskad, liestad, lašid, salakõd (tīntad), brēţļist, kui ka jovg ja jārakalad: bresmõd, vīmbõd, ājgõd, mailõd, koggõrd, kengšepad, sīgõd, lānõd, vägalist, kīšõd, ovnõd, sǟrgõd, zāndard (zandakõd), līņõd, forelõd – vejjimi, kultiviertimi ja mīmi, taļid vejjimi mȭrdadõks tatškõd jūsõ ja vējõd akkimi vōŗa tul valsõ;
tararāstõmi – vīļapūd: kiršõpūd, magḑiz kiršõpūd, bumbīerpūd, umarzpūd, plūmpūd, kui ka māŗa pȭzȭd: ērkškõmāŗapȭzõd, māškõd, ovnomāŗad, sõstarpȭzõd, nei īž ka iremāŗa rāstimi ja amţiz taravīļa kultiviertimi;
mierpūŗtimi ja kōpikšimi – eņtš tiedmist sältõmõd veḑikšimi ja mīmi ležgõlist ja kougist mādõn ja vȭrõmā tiedmõd vostami eņtš vajagõm pierast;
kuodtīetimi – nõtkimi, ūdimi, brõuvimi, spūoļtimi, viggõltimi, umbõltõmi, täpantimi, ȭntimi, pūoļtami, väntimi, paikimi, vakkiļtimi, tovvimi, ruļļimi, drīvimi, karšimi, suõtkimi, bõuvimi, umblimi, mīrtimi, kīeladvalami, pāļštimi, katkimi, ēkõltimi, ēviļtimi, postõrtimi, pariņtimi, nõgļimi, vērbikšimi, tāmiņtimi, kangõkudami, kērikšimi, kangõkērikšimi, kieddõldlaskami, dreijimi, kudami (sukad), tūltimi, lāngasvandami; ižki ar kuodtiemiz jūsõ kui eņtš vītõ tǟntõksõks tīetimi um:
kālkad kitami ja
mǟdlõmõt tȭra;
Māariņtimi – kaggõr, vīkõd, pubad, voddõr, kaņipõd, latšõd, linad, sinep, jernõd, grikid, riggõz, ūožriggõz (adiņ), tsukkõrbietõd, naggõrd, ābiļ, kui ka nizzõ kazatimi, kultiviertimi ja iļļõ tīetimi;
laz kil lǟlam ja kartliz, ikštõz interesant ja väggi āndõbtiz tīetimizõks muinist līvlistõn tāla volmižis sai ilgõd kittimi.
B.
TǞDÕL PANDÕB ILA JA TIEVD MǞDÕLTÕKST LĪVÕD ĀJGIŽIS
Kuramāl:
Kuldig viedsadami – ājnaž kūož māilmas, kus kaļḑi vejub ȭgţs; interesant um pūdõz vied jūrõ juondimiz sǟdmi, kus ūrga juokšõb vastõ mäggõ.
Sildruva kārand teritorijs, Abõva jõval kūoltal um äbkuijiji mānalli jāra, kust muimizõl alz vējõd ropist ulzõ, kis mā pēļist viedud sizald jõvagid amust atõ juba ulzõ kaddõnd.
Sildruvas – värgõdāigiz mȯizõvǟrgõ tubā kuulus Zlǟkõ baronõn Heinrich von Baerõn. 1835. āigastõn täm pūoga Ulrich von Baer sīe 313 vakamā sūrit kuodānd škīnkiz eņtš kōgiņāigaliz ūoļijiz dīendõrõn   – Pētõr Kāpbergõn – iļ laitmatu dēņimiz („unschuldig Dienst”) Zlǟkõ mȯizõ õukonnas. (Ja Pētõr Kāpberg um min vanāizā!)  
Sǟl īž Abõva kural pūol um Galmits ja Muižaraj 88 metõrt kuordõd, vermlist, väggi pistlimist, kōgaz joug pīndast iļļõ tänkõnd pāž krōvandõkst, millist knaššõmt kēriz um paļštõn “Staburag läpst” outor – Voldemar Zālītis (Valdis) eņtš tīes “Kuramā”.
Abõva sidamiz jagus – Sābils – um juba hertsog ājgald irgõs knaššõ vīţõd Leţmā vīnõmäg imlist terasõdõks Abõva jõval kūoltal.
Mingist kilometõrd pids õvvõ ilzõpēḑõn – ka Abõva jõval kūoltal – um lievtõb sala kȭrtanõ väntõd vel pǟtõmõt mānallist Māri kāmaŗd, bet sǟl īž kural kūoltal – Kure ouk imlistiz piškiz sillõlǟmõks – set 33 cm diametõrs.
Ama Kandõva ja Sābil knaš mānist um peļļõn leţlist rov sūsõ – “Kuramā Šveits” nimmõ. 
Kūolka nana vienub kōgaz Balti mierrõ ja jatkub vel set kilometõrt pids viedalist kui kajli laid, kus pǟgiņ kuojgidi ja miermēḑi lekšta ukkõ.
Ukkõ lǟnõd kuojgid saitõ paļļõks rºviļtõd.
Sieda tūomiz Dūoņig moiznika, pīkstõz Kūolka ja munt kilad jelanikadõn kuojgviļļõ bergõm.
Voļtõ ka munt rºviļd vel paldiņ Kūolka Mustanummõl vail um Trommõl nīnõ kūož, kus um jellõn sūr kuojgid rºviļ moiznik Trommõl.
Kūolka nana vežgõr kūolta sāb ulzõ giltõd, ja se sugub väggi pakand – setmiņ metõrt ājgastõl.
Siegid-pierast māgõr kūolta jūrõ sāb tegiž jȭgţa jūrõ sērdõd.
Pierrõ Kūolka nana jūrõ sai tiedõd bōjk, bet se iz või jõvist eņtš ilzõāndamist tävtõ.
Vana bōjk azmõl sīestõ sai tiedõd ūž bōjk mierrõ – laid tutkamõl.
Se paldiņ nägţõb kuojgidõn riekkõ piddõz kartlist kūožõdõn.
Kūolkanikad atõ ama ājga eņtš illõpidamiz sānõd mierstõ, siest mādõ voļ veitõ.
Kalamied voļ lǟlam ja joutõm.
Paldiņ nõvkub võim ājgal kūolkanikad jelami um kierõn paŗim pūolõ.
Kõlbatõs parimtõ vejmiz tehnikõ, ne – ja ņei īž ka munt kilad kalamied – viedabõd rikkidi lūomidi.
Kalamied peļļõbõd jõvist.
Pǟgiņd atõ tienõd eņtšõn ūd tubad, vostõnd radiod, televizõrd, mototsikletõd ja automobilõd.
Kūolkas um sūr kalad kombinat.
Sǟl um ka laigli Kulturkuoda ja ūž modern skuol.
Šlītõr mägud – Siņņist mägud – immar vīžkimdõ, sada metõrt mier kūolta.
Se um jõvgõ pāž krōvandõks, kus sǟl täsa um nǟdõb mingi ouk, mis kil äbūotõ nei sūrd neme Koiva ja Abõva kūoltis.
Ikš seļļi um “Dāvid nīnõ”, kus kil paldiņ um set pāž grūoip; ouk  um amustiz vizzõ puddõn. “Dāvid nīnõ” nim um sidtõn setmiņ knaš muinisnīžõks, nägţõbõks, muini nīž iļ “aļļõ jumprõv”.
Šlītõr mägud pǟlõ kazabõd amtist lied pūd, mingiži paldiņ immarkouţižis ājgižis liedab veitõ.
Sǟlõ kazab ka vel sūr papasmõd, efej, ūškakūzõ, pliedõr, jougūzõ, karlakšõd ja setmiņ mūḑi āraliži tāimidi.
Šlītõr mägud aļļõ atõ lajgalist liebist nītõd ja sūrd kūzõd, piedagõd ja siegdõd mõtsad.
Mõtsad atõ rikkõ mõtsa lūomõdõks ja rāgiļdõks.
Sǟl līedatõbõd põddõrd, kui lajgasāralist, nei ka ǟrkasāralist, mõtsatikad, īlbukst, sudud, mõtsasigad ja pǟgiņ mõitsist lūomõd.
Šlītõr mägud pǟldõ um knaš vaņţõl iļ mõtsa ladad Balti mier pǟlõ.
Sieldõ ājgal um nǟdõb ka Sārmā ja sīe kāla jelud.
Īra joug jūokšõb Balti mierrõ Īrakila jūsõ.
Se um killõld sūr ja tõva, laz sīņõ võigõ tīedõ kalamied sadamā.
Joug  um rikaz kaladõks, īžkisz taļidõks.
Illõpēḑis jagus jelabõd ka bībõrd.
Bībõrd paldiņ atõ lajgald lǟnõd ka amad piškimist jougud kouţi Piza, Īra, Ūdkila ja Sīkrõg immar.
Vidzemē:
“Idamā Šveits” - Siguld, Krimuld, Toraida – rovvõs tǟdõl pandõd Maija kālmaks, mis ājgast lebbõ kǟbõd vaņţlõmõs tuontiņ NSRĪ (Nõvkub Sotsialistlist Republikõd Īt) ja munt rovvõd ekskursantõd ja turistõd.
Siguld, Krimuld ja Toraida nīnõruzud vel paldiņ, ku atõ lǟnõd juba äbku 800 ājgastõ nänt nīnõd bõvvimist irgõs, tapartõbõd iļ mõistliz tīe. 
Bõvvimiz kuņst mēstard atõ vanad līvlist – min muinist!
C.
LĪVÕDRĀNDA
Mā vīrki, kus jelabõd līvlist, um kattõd sūrd piedag ja kūzõd mõtsadõks, kus neka piškist kōlad atõ kilad ja pājkiņ ka ikšlimist kārandõd.
Kilad ja sūŗimist mājpājkad nēši atõ eitõd juba amustiz, sadiņ ājgastidi tāgižpēḑõn ja siz ka sānõd eņtš nimud, mis kōgiņ ājgal, võib vōlda, atõ mõitõnõd.
Nänt kārandõdõn, mis saitõ eitõd immar 1925. ājgastõ, atõ leţkiel nimud, set āralist saitõ līvõ kīelist nimud: Kand, Kīnka, Kilasidam, Jõvgõmäg, Alab, Lind, Riemgõz, Laint, Ēdrõm, Jālgab…
Vanad kārandnimud atõ:
Mustanummõl – Silõ, Lantsk, Baţk, Vanamõtsakaits, Kīlma, Ōst, Ǟrt;
Kūolkas – Sārnõst, Vanatuba, Kester, Krista, Vanagõr, Krūogõ, Ūš, Vagaŗ, Vīž, Zēņ, Koŗiž, Būdnika, Dumbõr, Ūdtämst;
Vaidõl – Lōz, Zūonkõ, Lõks, Ūdrūotš, Vanarūotš, Polmaņ;
Sǟnagõl – Ūdūrga, Vanaūrga, Giert, Pȭzõ, Lūļa, Pouļ;
Pitrõgõl – Kāngaŗ, Krūogõ, Nittõl, Rānda, Ota, Lovaļ, Rūs, Jākõ, Dēļak, Tȭriž, Sīm, Kurg, Kūkš;
Kuoštrõgõl – Zūokõ, Dīk, Mats, Kūkš, Brōska;
Irail – Rein, Graba, Taizõl, Vālgants, Tūom, Kāltsa, Bunk, Ūdvālgunts, Rākšt, Ōņa;
Sīkrõgõl – Pent, Kūoja, Kielk, Tiļļõst, Brõkša, Kāngaŗ, Lōrm, Sōna, Klou, Saņţ;
Ūdskilas – Nabal, Koka, Kūok, Bus, Matša;
Īras – Sūrgaļmik, Piškigaļmik, Rein, Zāmiļ, Brānda, Kalnõ, Lepšt,Kūki, Ūrga, Boka, Joka, Jogudsū, Lakse, Ärm, Bēļta, Kardon, Ūdūrga, Lagdõ, Pūolvai, Olmaņ, Butkõ;
Pizas – Nabal, Viļim, Jāra, Nītsõr, Tūom, Kūodkandaji, Bāţ, Botar, Svāndõr, Jākõ, Aploka, Sīlda, Kestar, Būņţik, Pūkõl, Vanasiepa, Viga, Pizanika;
Lūžõs – Sūrkāp, Piškikāp, Sūrbēļţa, Piškibēļţa, Sūrdūtž, Piškidūtš, Gardon, Daviņ, Lūžnika, Sūo, Dēliņ, Lagdõ.
Sūrd mõtsa masīvõd
Bažmõtsa, Uņdžõb, Kivštmõtsa, Kundrõkmõtsa, Ruţkimõtsa, Rōdamõtsa, Lūžmõtsa, - īd tuoiz ulatõbõd ama pids rāndanaigõ, kattõs eņtš tagan līvõ kilad, kārandõd, nītõd ja tarad.
Neiku pitkad ādõd līntad piddõzmīedõ randõ viennõbõd viksa ainist sūod – vigad.
Ādõd kāngaŗd jaggõbõd nänt īd tuoizõst.
Vanvanast ne atõ sānõd eņtš nimud, sīestõ ka paldiņ äb tīedam, mis mūnda nim tǟntõb.
Seļļist vigad atõ:
Kuštviga, Zakviga, Jōrikš, Rūogst, Tõvaviga, Tuoizjoug, Kuolmõndjoug, Pinkiļviga, Sulgmāviga, Mōjaviga, Ājnadviga, Siprikšviga, Ōgõdsūoviga, Noţviga, Irtsõn, Oļkõn, Vārnajūom, Broutšviga, Trīnkidviga, Sūondrõk, Paist, Tivaviga ja munt sūŗimist ja piškimist vigad.
Piškimist vigad sābõd nuttõd vojadõks, nägţõbõks: Kūonadsūo vojad, Sūrmõtsa vojad, Vanajema vojad, Päpmäg vojad.
Vigšti ja voišti īžkiz um jaggõmõst sūod.
Līvlist nutabõd sūodkõks vežžist, dräggõnd, sōmaļist sūod.
Jengõd ne atõ vizzõ kazzõn jārad.
Sūŗimist sūod rānda mõtsis atõ: Bažasūo, Pēmpõd, Nabald, Tijasīldasūo, Sūrsūo.
Jāridi Kūolka pūol um veitõ.
Jemiņ nēḑi um Piza ležgõl.
Seļļist atõ: Kivvõjāra, Sovjāra, Botšajāra, Pitkajāra, Lāžmõtsajāra, Zigatjāra.
Sīkrõg ležgõl atõ Sūr- ja Piški Pētõrjāra.
Rānda mõtsiš um pǟgiņ nītidi.
Vanast sūŗimiz jagu nēḑi kȭlbatist moizõd.
Talrou pierast eitõ set sūod ja vigad.
Siepierast vel paldiņ pǟgiņ nītõd nimiš tulab jeddõ sõna “sūo”: Dugiņsūo, Lambõdsūo, Kapudsūo, Āpšvigad, Tamsūod, Trimpsūod, Pitkajārasūod, Pūošidsūod, Pālkalizsūod.
Kūolka – Mustanumm ležgõl atõ sūrd Dēvitnītõd, mis sugist kūjaks lastõd Dēvitjāra azmõl.
Sūŗimist või piškimist nītõd atõ: Tamnīt, Uņdžibõd, Irad, Ermštlānkad, Tsälmõtõd, Kovšt, Kivšt, Sūrmõtsad, Kegastõm, Kukšad, Vanamād, Ērmštõd, Baržvadad, Mäggõrvada, Kikkõn, Päpmäg, Deksiņd, Neitsõdbrastad, Riņdžigõd, Īlganõd, Plaţild ja munt.
Rišti räšti ja kõvr kõvriņ pids mõtšti jūoksõbõd piškimist ja sūŗimist ūrgad ja jougud, perizõks lievdõs riekkõ mierrõ.
Ama sūr joug um Īrajoug.
Se um tǟtõd kārtõd pǟlõ.
Joug sū um tõva ja se võiks kõlbõ ka kalamied sadamaks.
Piškismist jougud – Vanarūotšjoug, Pitrõgjoug, Iraijoug, Lūžjoug ja ūrgad – Kīlmaūrga, Ōstūrga, Ušiūrga, Jougštūrga, Sūrmõtsadjoug, Päpmägjoug, Kikkõnjoug, Ūžgrōv ja munt kȭlbabõd set nītõd ja tarad noratimizõks. 
Vigad vaizõ ja ūrgad aigõ, kus um vond tazist, lagdõ mādõ, līvlist atõ tienõd eņtš piškist nūrmõd, jengõd aijõs kāngaŗist jȭgţa vigži.
Seļļist piškist nūrmõd līvlist nutabõd taradõks.
Ne atõ nuttõd kūož pierrõ, kus sānõd tiedõd: Mõtsatara, Ūrgatara, Vigatara, Kȭnkatara, Rāndatara, Lagtara.
Um ka mõitiži tara nimidi: Ūdõd, Aļtara, Tēļmõdtara, Sigataļļouk, Karutara, Liegatara, Ūjmatara, Uņḑtara ja ka Kºņigtara.
Eņtš nimud atõ andtõd ka kȭnkadõn ja kāngaŗdõn, mingiži līvõ rāndas um pǟgiņ.
Jengõd kȭnkadõn ja kāngaŗdõn um andtõd “mäg” nim, koks ka ne mittõ ležgõl äb pīlõt mägudõn.
Seļļist kȭnkad ja kāngaŗd atõ: Tubamägud – kāngaŗd kōla Pempsūos, Vāldamäg, Põddõr, Koust aga Sūolõmäg, Tijasīlda kāngaŗ, Tiābõrmäg, Ilgõmäg.
Mägudõks sābõd nuttõd ka vanamier kūolta jetmõd;
Būdnikamäg, Kivštmäg, Kikkõnmäg, Šlītõrmäg ja Puţõrmäg.
D.
VEJMI
Vejmi um ama ājga vond väggi tǟdzi līvõ rov tiegus ja se um andõn illõpidamist sūŗimiz jagu mäd rovvõn.
Ama tǟdzi voļ liestad ja sīļkõd vejmi, bet pierrõ ka brēţlist vejmi.
Vanast, vel lǟndz sadaājgastõd īrgandõksõl, līvlist vejist lešti liestavõrgõdõks.
Paldiņ lešti vejub vadaks, mis sāb viedtõd kīedõdõks.
Kītõbõd, ku lešti vejjõm vadaks līvlist voļļid oppõnd sārlist kädstõ.
Vaddõ viedist kakš mīestõ.
Vanast ka naist voļļid kǟnõd vadal.
Vaddõl kalamied lekštõ jõva kīela īdkõks, kādkõks īezõ, Ama ežmõks livist kȭlbatõb ānkaŗplatš, kus äbūo akkijidi – mingi puojõ lǟnd kuojg, rovad ja mõitist ažad.
Kalamied jõvist tīedabõd akkijid kūožidi.
Ānkaŗplatšõ ētist ānkaŗ ja ama immar ētist lūomidi.
Nēḑi võiž vōlda jemiņ aga veitim, vaņţlõs mingi voļ liestad “kȭrda”.
Vejist lȭjnagstāigõ sāņõ.
Bet až voļtõ jõvad kala lūomõd, siz ka kōgim.
ȭdõgspūol kalamied rāz novist ja siz teitõ kȭrdõl eņtšvejmiz ažad: ājgist ja laskist kievži, parantist vaņḑi ja kudist ūži vadidi, pājkist laiḑi jnk. (ja nei kōgaz).
Naist ja munt kuod roust rakandist, sūolist ja kūjastist lešti.
Vaļmõd liestad saitõ paktõd kastud ja krežad sizzõl ja vīdõd pids tȭrgidi ja māmiedõn mīdõb.
Vanast sõvvõ lebbõ piga jegas līvõ kārands jelist zīḑõd ama eņtš aimkõks.
Ne ama eņtš aim nipstad abkõks tiedslist nēḑi.
Vaļmõz kōp ne vīžtõ kougimist tȭrgõd pǟlõ.
Pierrõ Ežmist Māilma suoddõ irgist lešti vejjõ motorlōjadõks, mis kievtamiz sieda tīedõ.
Bet motorõd voļtõ tõvrõd ja nēḑi võiž kȭlbatõ set āra kalamiez.
Paldiņ mitikš kalamīez jemiņ kädudõks vaddõ äb viedat.
Paldiņ lešti vejub set motorlōjadõks.
Lešti ja ka mūḑi kaļḑi mitikš jemiņ kuonnõ äb tiedslõ.
Sieda tiebõd kalakombinātõd.
Sīļkõd vejjimi tūojmõb kādstiz: pǟlõ vejjimizõks ja pūojsõ.
Pǟlõ vejjõs, võrgõd sābõd pidtõd vied pīndas ja lastõd periņ õvvõ ama lōjaks.
Mingist stuņdõd pierrõ kalamied vaņţlõbõd võrgidi.
Až võrgõd atõ tǟdõd, siz viedabõd nänt ulzõ.
Pūojsõ vejjõs võrgõd sābõd ȭdõg eitõd mierrõ, bet ūondžõl lǟbõd viedam nänt ulzõ.
Kalamīed äb īetõ iļ īe võrgõd jūrõ.
Vanast sīļkidi vejist ka sūrvadadõks.
Paldiņ sīļkidi vejub sūŗimiz jagu pīlvadadõks ja trāllõdõks.
Sīedõb pierast sīļkõd ja liestad sābõd kȭlbatõd pīksõ sūoldõd, kūjastõd ja ūdtõd peppiņdõks.
Väggi vǟrtlist kalad atõ brēţlist.
Ežmõks nēḑi vejiz veitõ, sīest võrgõd voļtõ tõvrõd, bet kalamiedõn ra’dõ voļ veitõ.
Brēţlist vostajid ka voļtõ set ležgõlist māmied.
Brēţlist võrgiļ lekštõ vīž mīestõ lōja pǟl.
Jega īdõn voļtõ kakš vȭrts.
Võrgõd ȭdõn ētist mierrõ, bet ūondžõl lekštõ viedam nänt ulzõ.
Saggõld īezõ nūziz sūr tōvaz.
Kalamied izt võitõ jettõ tovvõ käddõ eņtš tõvrõd võrgõd jara kīstõbõks.
Se tǟntõks pūtõkst ja nälgõ.
Sīepierast, äbkartõs vȭlatijist mīerda, kalamied ka ama tovvõks lekštõ võrgõd tagan.
Bet jengõd kalamied lekštõ ukkõ: lōja sai āŗad pǟl immar eitõd ja rovst upandist.
Pierrõ, ku võrgidi voļ jemiņ, siz brēţlist võrgiļ lekštõ neļškiņ.
Lōja ummiznika ētiz kuolm vȭrta, bet munt võižtõ kuolm vōrta eitõ kȭrda pierrõ, mõitiz set kakš.
Brēţliži jemi/n īrgist vejjõ kādkundõz sadaājgastõd īrgandõksõl, ku līvõ rānda Tallinõst tuļtõ kupšad.
Ne võtist kalad tūorõld vastõ ja maksist kuordõmõd īndad äbku kūožpēļist mā tȭrgõd pǟl.
Kalamied sizzõltulmi nei järskõ nūziz, ku pūošõd, kis pūŗtist mier pǟl, piga amad astist kuojgid pǟldõ māzõ ja īrgist brēţļiži vejjõ – brēţļist vejmi āndiz sūŗimist peļmist.
Ežmõks kupšad voļtõ set Kūolkas.
Siz kalamied ka mūšti kilist vīžtõ eņtš kald Kūolkõ.
Koks ka Sīkrõg um Kūolkast jemiņ äbku kakškimdõ kilometõrt kougõn, ka sīe kila kalamied vīžtõ eņtš brēţļist jega ūondžõl kȭrda pierrõ sīņõ.
Sīe kalamied võrgõd, kīen voļ kȭrda lǟdõ kaladõks Kūolkõ, ētist munt.
Pierrõ kupšad voļtõ amži kilis Mustanummõl Ūtõkillõ sāņõ.
Kupšad āndist kalamiedõn tagamaks pǟl ammõ, mis voļ brēţļiz vejmiz jūrõ vajag: võrgidi, võrgõ kīedidi, võrgõ langõ, korkidi, miersāpkidi, eļļjakidi jnk.
Aru sādõb, ku kupšad sieda izt tietõ eņtš jõvast sidamõst, bet kil ajjõs sūŗimiz peļmiz tagan.
Vȭlga pǟl võttõd kōp voļ maksamõst tõvŗim, sīest tiedsliji rēkiz iļ vȭlga protsentidi.
Kui set voļ paŗim lūom, siz īnda sai rabtõd madalizõks ja kalamiedõn nei ku nei sizzõltulmist voļ veitõ.
Až võrgõd tovvõks lekštõ ukkõ, nänt ikštõz voļ jara maksamõst protsentõdõks.
Lǟlam ja kartabli voļ kalamied jelami.
Paldiņ n’õvkub vāļiksmiz ājgal kalamied jelami, nei īž neme munt tīerovst jelami, um kievamtõd ja īend pǟgiņ paŗimõks.
Kalamied lǟbõd vejjõm set motorlōjadõks ja kuojgidõks.
Ne jõvist peļļõbõd ja võibõd eņtš jelamist mõitistõ sāndzizõks ja kulturlizõks.
Kunaid äbūo jemiņ kārtamõst ukkõ lēmizõst, pūtõksõst ja nǟlgast!
E.
TRANSPORT JA ĪTIMIZVAINDÕD
Kādlõmõt, līvlist, jellõs viednajgas, pǟmist ītimiz vaindõdõks kȭlbatist plūokstidi, prōmidi, laiḑi, puŗŗõks lōja ja amtimodel kuojgidi. 
Pǟmi kuojgid bõuvõmiz kūož muinist līvlist teitõ vana Vǟnta molmõd kūoltad pǟlõ.
Sǟl īž ama immar kazist smīdõrd pīel pūd.
Sīņ verftõd allist pǟlõ tei eņtš tuba sīe rāntõ autor veļ – Indrõk Tšatše (1931.).
Vǟnta verftstõ tei (bõuviz) seļļiži mier ja okean ītimis vaindidi:
Puŗŗõnikidi – tävžkuojgidi:
a.
kuolmdekkõks kuojgidi;
b.
kāddekkõks kuojgidi;
c.
īddekkõks kuojgidi;
d.
korvetidi;
e.
barkidi;
Puŗŗõnikidi – pūolkuojgidi:
a.
briggidi;
b.
škūnidi;
c.
kafidi;
Īdpēliži kuojgidi:
a.
kuttõri;
b
jollidi;
Airõnikidi – airõ tävžkuojgidi:
a.
galeasidi;
b.
galeotidi;
Airõnikidi – airõ pūolkuojgidi:
a.
felukidi;
b.
tartanidi;
c.
sūrkaballaiḑi;
d.
pūolgalēridi; ja ilmõ sieda vel specialidi:
e.
barkasidi ja
f.
jahtud.
Mingist äbmingist bõuvmateriālõd transportimizõks väggi kȭlbist lajgapuoj lōjad.
Iļļõ nustamizõks kȭlbatist ābõ pūzõ ȭndõd īdkabaļiži laiḑi – pirogidi, kui ka dēļist tiedõd lōḑidi.
Līvõ talrou rattõd voļtõ ama lebbõl pūstõ – kui iļļi, nei aļļi, kui ašid, nei uļid.
Uļļizmālist siļmši ne pū rattõd peļizt imlist ja īlastõmist.
Tallõ – bet sõvvõ ājna ja vīļa talkis – kȭlbatiz rieggidi, ka pūstõ, bet tūndist ka juba sāņõ.
Rikkõmõd talroust rie’ggõd voļtõ kēradõks būortõd ja immar lagtõd kāskõnāgõdõks.
Rieggõdõn paņ pǟlõ tīerad būdõd, laz võigõ paŗimstõz ja jemiņ broutšijidi sizzõl istõ.
Matkõmiz pierast kȭlbatist kalešidi – klõkštõd kastidi, mis voļtõ siksnõdõks vizzõ sidtõd rattõ ašid aga rieggõ jālõkst pǟlõ.
Rattõd ja rieggõd irdistiz voļtõ īdibiz, bet iz pūt kādibiz rattidi, set kalešõd jeddõ paņ īdst kuolm ibist pāŗ sāņõ.
Pǟmiz jatkas kȭlbatiz vied riekidi, siestõ jatka pids mā riekidi, īžkiz sad ājgal keppiz liega ārdiņ, voļ väggi lǟlam.
Paraz matkimiz vīţ pids kūjamādõ voļ – ratsõl.
Naistõn voļtõ īžkist naist saddõld, ne ratstist īdratsliz, mied ratstist kādratsliz.
Pandsõ tǟdõl seļļist lǟlamt jatkast pids grobļimiži riekidi, algõm imlõm až Idamāl ja Kuramāl ka jega mūnda kilometõr tagan liedam krūogõ stediļõks, kus novatõ ibiži, ja matkajid võižtõ lievdõ eņtšõn kuodaliz bufet ja īemōdõ.
Tǟdzi jagu voļ perimied vaildõst ulzõvēldõd kīltardõn aga ratstajid postkāndajidõn.
Ne ratsõl tīetist käskud, kūoŗist pivakuoda maksud ja ajist kubbõ tīeroušti mingiz äbmingiz tīed pierast.
Mittõ väggi amustõz tāgižpēḑõn pids jālgab riekidi broutšist kīevamõd fūrmaņõd ja pids šīnidi vīerist ibiz viedtõd tramvaid.
Īdõkstuoistõnz sadand tuoiz pūols liklimist kievantiz raņg.
Kuojgid īrgizt ajjõ ouŗmašinõd.
Kādkimdõz sadand īrgandõksõl tuļtõ nǟdõbõl īlma transport – balonõd, tsepelinõd, līndamašinõd.
Siz tuļtõ nǟdõbõl elektõr tramvai ja elektõr rāņgõd.
Pǟgiņ jālgabiš tīetõb metro.
Jelamizõ juba jūrtõb atom!
Mēg rūojkõm kosmonautik ājgan vastõ!
Ītimõks pids vied riekkõ amustim pidist iļļõ ja tuoimist amtist transportõ, nägţõbõks, seļļist kuojgid:
īd-, kād-, kuolm-, nēļa- ja vīdpēļist puŗŗõkuojgid.
Paldiņ sieda tūoimõb äds mingiz sūŗit ja vīţ ouŗkuojgid.
Mǟdlõm koks seļļiži nimidi:
atomkuojgid
kosmoskuojgid
bāzkuojgid
līnijkuojgid
boggõrd
motorlōjad
drednoutõd
pästamiz kuojgid
dreifkuojgid
post ja pasažier kuojgid
fregatkuojgid
rānda kuojgid
gratsiozõd jahtõd
šleppõrd
jeijmūrdajid
tankkuojgid
kābõlkuojgid
tapõlkuojgid
kalamie kuojgid
torpedkuojgid
kildkuojgid
vālkalad kuojgid
kōp kuojgid
vejmiz trālers
kōpikšimiz kuojgid
viedallist lōjad
Tietõksõst vel atõ tuntõb ēgiptlist, vikingõd ja Hanza kuojgid, kui ka Kolumb karavelõd ja spānlist galionõd
Muinist līvõd izt sātõ nǟdõ sieda immõ, ku rišting võib ka pids kūjamādõ velosipedõks kierdõ jeddõpēḑõn likkõ, sīestõ ku pǟažalizõld ne voļtõ irdõnõd set viedriekkõks.Seļļi immašin līvlist jelamiz kūožõ tuļ nǟdõbõks set 1900. ājgast immar.
Vǟntõ ežmiz velosipedõd būoḑ puojtiz set 1909. ājgastõl firma “A.
Lipperts ja kompanij”
23. aprillõs1913. ājgastõl līvliz ibistõn Dūoņig – Vǟnta riek pǟlõ pūtist vastõ rattõd, mis tämmõn vīerist vastõ ilmõ ibistõ.
Se voļ auto!
Ibbi ädagiz jara ja kārgiz iļ grōv.
Sugiz piški katastrof – vōnõks sīe kõrd ilmõ oppõri.
Eņtš õigist auto sai Ežmi Māilma suoda ājgal.
Sugist ka viedam autod ja spetsialõd sūrd automašinõd jemiņ pärsonõdõn.
1915. ājgast 13. mais Vǟnta sadamā sūzõ molmõd mōlõd vailõ līndizt māzõ ežmist Krievõmā līndamašinõd – kūž hidroplānõ, kīen kȭrõd azmõl voļtõ gummist lōjad – gondolõd.
Ne tuoḑist lindõ set pids seļļiži kūožidi, kus atõ sūrd viedud.
1917. ājgast 5. mais Gatšins līndanurm pǟldõ nūziz ilzõ ežmi līvlist līndaji – Pētõr Lorents Tālsast.
Irgõs Oktobõr Revolutsijõks Krievõmāl īrgiz tiedõ ka vergimiz līndamašinidi ja lǟlamidi bumbõd viedajidi ja kierdiži ukkijiži.
Sport māilmas atõ väggi īndastõd: motorvelosipedõd, biciklõd, mopedõd, motorrollerd, tāndäm ja mototsiklõd.
II.
GRAMATIK
RĀZ LĪVLIST GRAMATIKÕST
a, ā, ä, ǟ, b, c, d, ḑ, e, ē, f, g, h, i, ī, j, i, ī, k, l, ļ, m, n, ņ, o, ō, õ, ȭ, e, ē, p, r, ŗ, s, š, t, ţ, u, ū, v, z, ž.
Aktsent
Līvõ kīelsõ aktsent um ežmiz zilb pǟlõ!
Jelsõd ažad vastatõbõd kizzimizõn: kis? 
   jeltõ: mis?
Līvõ kīelsõ atõ seļļist sõna kȭrdad:
1. NIMSÕNA
Nägţõbõd: mā, jema, sug, mēļ, kāngaz, ibbi, tarabõz
Līvõ kīelsõ nimsõnan um set ikš sug.
Nimsõnan atõ kakš luggõ: īdlug ja pǟgiņlug
Nimsõnan ja ummiz sõnan atõ seļļist 13 nõtkõ - īdlugs ja pǟgiņlugs:
1. Nominatīv
kis? mis?
2. Genitīv
kīnga? mis?
3. Partitīv
kīenda? mida?
4. Datīv
kīen? mīen?
5. Translatīv
kīenkõks? missõks?
6. Komitatīv
kīenkõks? missõks?
7. Illatīv
kīngazõ?
8. Inesīv
kīngas?
9. Elatīv
kīngast? missõst? kust?
10. Allatīv
kīngalõ? missõlõ?
11. Adesīv
kīngal? missõl?
12. Ablatīv
kīngald?missõld?
13. Abesīv
kīngatõ?mistõ?
14. Instruktīv
kui?
15. Akusatīv
16. Esīv
17. Lokatīv
Neļļõztuoistõnz – Instruktīv – sāb kȭlbatõd set pǟgiņlugsõ mūnda sõnan; irdistiz se sāb kȭlbatõd kui volmsõna.
Se irdistiz vastatõb kizzimizõn kui?
Nägţõbõks: jālgiņ.
2. UMMIZ SÕNA
Ka ummizsõnan atõ kakš luggõ ja set ikš sug. 
Nägţõbõks: 
īdlugs      sūr, knaš, piški, vālda, āļaz, kuordõ, madal 
pǟgiņlugs  sūrd, knaššõd, piškist, vāldad, aļļõd, kuordõd, madald 
3. NIMSÕNA JA UMMIZSÕNA NÕTKÕMIZ NÄGŢÕKST
Līvõ kīelsõ um seis nõtkõ.
 I
Mā, pū, pǟ, kū, lū jnk.
Īdlug
Pǟgiņlug
Nominatīv
mis?
mā
mād
Genitīv
mis?
mā
mād
Partitīv
mida?
mādõ
maḑi
Datīv
mīen?
mān
mādõn
Translatīv
missõks?
mākõks
mādkõks
Komitatīv
missõks?
mākõks
mādkõks
Illatīv
missõz?
māzõ
māži
Inesīv
missõs?
māsõ
māši
Elatīv
missõst?
māstõ
māšti
Allatīv
missõlõ?
mālõ
mādõlõ; māiļõ
Adesīv
missõl?
māl
mādõl; māiļ
Ablatīv
missõld?
māldõ
mādõld; māiļd
Abesīv
mistõ?
mātõ
māţi
II
Nimsõna: jema, kala, pālka jnk.
Ummizsõna: vālda, musta, pitka jnk.
Īdlug
Pǟgiņlug
Nominatīv
kis?
mis?
jema
vālda
jemad
vāldad
Genitīv
kīnga?
mis?
jema
vālda
jemad
vāldad
Partitīv
kīenda?
mida?
jemmõ
vālda
jemḑi
vāldiḑi
Datīv
kīen?
mīen?
jeman
vāldan
jemadõn
vāldadõn
Translatīv
kīenkõks?
missõks?
jemaks
vāldaks
jemadõks
vāldadõks
Komitatīv
kīenkõks?
missõks?
jemaks
vāldaks
jemadõks
vāldadõks
Illatīv
kīngazõ?
missõz?
jemazõ
vāldazõ
jemţi
vāldiži
Inesīv
kīngas?
missõs?
jemas
vāldas
jemši
vāldiši
Elatīv
kīngast?
missõst?
jemast
vāldast
jemist
vāldist
Allatīv
kīngalõ?
missõlõ?
jemalõ
vāldalõ
jemadõlõ; jemiļõ
vāldadõlõ; vāldiļõ
Adesīv
kīngal?
missõl?
jemal
vāldal
jemadõl; jemiļ
vāldadõl; vāldiļ
Ablatīv
kīngald?
missõld?
jemald
vāldald
jemadõld; jemiļd
vāldadõld; vāldiļd
Abesīv
kīngatõ?
mistõ?
jemmõt
vāldatõ
jemḑit
vāldadit
III
Nimsõna: sug, lug, tig, ouk, piņ jnk.
Īdlug
Pǟgiņlug
Nominatīv
kis?
mis?
sug
tig
sugud
tigud
Genitīv
kīnga?
mis?
sug
tig
sugud
tigud
Partitīv
kīenda?
mida?
suggõ
tiggõ
sugḑi; sugidi
tigḑi; tigidi
Datīv
kīen?
mīen?
suggõn
tiggõn
sugudõn
tigudõn
Translatīv
kīenkõks?
missõks?
suggõks
tiggõks
sugudõks
tigudõks
Komitatīv
kīenkõks?
missõks?
suggõks
tiggõks
sugudõks
tigudõks
Illatīv
kīngazõ?
missõz?
suggõ
tiggõ
sugži
tigži
Inesīv
kīngas?
missõs?
sugsõ
tigsõ
sugši
tigši
Elatīv
kīngast?
missõst?
sugstõ
tigstõ
sugšti
tigšti
Allatīv
kīngalõ?
missõlõ?
suggõlõ
tiggõlõ
sugidõlõ
tigidõlõ 
Adesīv
kīngal?
missõl?
suggõl
tiggõl
sugidõl 
tigidõl
Ablatīv
kīngald?
missõld?
suggõld
tiggõld
sugidõld
tigidõlõd
Abesīv
kīngatõ?
mistõ?
sugtõ
tigtõ
sugḑit
tigḑit
IV
Nimsõna: mēļ, tēḑ, sçņ, nuŗm jnk.
Īdlug
Pǟgiņlug
Nominatīv
mis?
mēļ
tēḑ
mīeld
tǟdõd
Genitīv
mis?
mīel
tǟd
mīeld
tǟdõd
Partitīv
mida?
mīeldõ
tǟtõ
mēļi
tēḑi
Datīv
mīen?
mīelõn
tǟdõn
mīeldõn
tǟdõdõn
Translatīv
missõks?
mīelkõks
tǟdkõks
mīeldkõks
tǟdõdõks
Komitatīv
missõks?
mīelkõks
tǟdkõks
mīeldkõks
tǟdõdõks
Illatīv
missõz?
mīelõ
tǟdõ
mēļiž
tēḑiž
Inesīv
missõs?
mīelsõ
tǟdsõ
mēļiš
tēḑiš
Elatīv
missõst?
mīelstõ
tǟdstõ
mēļišt
tēḑišt
Allatīv
missõlõ?
mīelõlõ
tēḑõlõ
mīeldõlõ; mīeliļõ
tǟdõdõlõ; tǟdiļõ
Adesīv
missõl?
mīelõl
tēḑ õl
mīeldõl; mīeliļ
tǟdõdõl; tǟdiļ
Ablatīv
missõld?
mīeldõ
tēḑ õld
mīeldõld; mīeliļd
tǟdõdõld; tǟdiļd
Abesīv
mistõ?
mīeltõ
tǟtõ
mīeldõt
tǟdõdõt
V
Nimsõna: kāngaz, lāmbaz, vīzõz, pūŗaz jnk.
Īdlug
Pǟgiņlug
Nominatīv
mis?
kāngaz
pūŗaz
kangõd
puŗõd
Genitīv
mis?
kangõ
pūŗŗõ
kangõd
puŗŗõd
Partitīv
mida?
kāngast
pūrast
kangidi
puŗŗidi
Datīv
mīen?
kangõn
puŗŗõn
kangõdõn
puŗŗõdõn
Translatīv
missõks?
kangõks
puŗŗõks
kangõdõks
puŗŗõdõks
Komitatīv
missõks?
kangõks
puŗŗõks
kangõdõks
puŗŗõdõks
Illatīv
missõz?
kangõz/õ/
puŗŗõz/õ/
kangiž
puŗŗiž
Inesīv
missõs?
kangõs
puŗŗõs
kangiš
puŗŗiš
Elatīv
missõst?
kangõst
puŗŗõst
kangišt
puŗŗišt
Allatīv
missõlõ?
kangõlõ
puŗŗõlõ
kāngiļõ
puŗŗiļõ
Adesīv
missõl?
kangõl
puŗŗõl
kāngiļ
puŗŗiļ
Ablatīv
missõld?
kangõld
puŗŗõld
kāngiļd
puŗŗiļd
Abesīv
mistõ?
kangastõt
pūrastõt
kāngidit
puŗŗidit
VI
Nimsõna: ibbi, poiški, sižaliki jnk.
Ummizsõna: siņņi, punni, mõltsi, vīri jnk.
Īdlug
Pǟgiņlug
Nominatīv
mis?
ibbi
siņņi
ibist
siņņist
Genitīv
mis?
ibiz
siņiz
ibbist
siņņist
Partitīv
mida?
ibist
sinist
ibiži
siņiži
Datīv
mīen?
ibizõn
sinizõn
ibistõn
siņņistõn
Translatīv
missõks?
ibizõks
siņizõks
ibistõks
siņņistõks
Komitatīv
missõks?
ibizõks
siņizõks
ibistõks
siņņistõks
Illatīv
missõz?
ibizõ
sinizõ
ibižiz
siņižiz
Inesīv
missõs?
ibizõs
siņizõs
ibižiš
siņižiš
Elatīv
missõst?
ibizõst
siņizõst
ibižišt
siņižišt
Allatīv
missõlõ?
ibizõlõ
siņizõlõ
ibižilõ
siņižilõ
Adesīv
missõl?
ibizõl
siņizõl
ibižil
siņižil
Ablatīv
missõld?
ibizõld
siņizõld
ibižild
siņižild
Abesīv
mistõ?
ibizõt
siņizõt
ibižit
siņižit
VII
Nimsõna: tarabõz, aragõz jnk.
Īdlug
Pǟgiņlug
Nominatīv
mis?
tarabõz
aragõz
tarabõd
aragõd
Genitīv
mis?
tarabõ
aragõ
tarabõd
aragõd
Partitīv
mida?
tarabt
aragt
tarabidi
aragidi
Datīv
mīen?
tarabõn
aragõn
tarabõdõn
aragõdõn
Translatīv
missõks?
tarabõks
aragõks
tarabõdõks
aragõdõks
Komitatīv
missõks?
tarabõks
aragõks
tarabõdõks
aragõdõks
Illatīv
missõz?
tarabõzõ
aragõzõ
tarabiž
aragiž
Inesīv
missõs?
tarabõs
aragõs
tarabiš
aragiš
Elatīv
missõst?
tarabõst
aragõst
tarabišt
aragišt
Allatīv
missõlõ?
tarabõlõ
aragõlõ
tarabiļõ
aragiļõ
Adesīv
missõl?
tarabõl
aragõl
tarabiļ
aragiļ
Ablatīv
missõld?
tarabõld
aragõld
tarabiļd
aragiļd
Abesīv
mistõ?
tarabõt
aragõt
tarabidit
aragidit
4. AZUMSÕNAD
mina /ma/
mis
sina /sa/
kis, mitmi
täma /ta/
mingi
se
tuoli
mēg /me/
seļļi
tēg /te/
medegõd; midegõd
nämad /ne/
mittõ midegõst
ēņtšta
amad
min
sin
mū
täm
äts mingi
mäd
seļļi tūoli
täd
sieda tuoda
nänt
äds midegõst
se
amti; amasuglimi
ēņtš, ummõ
mūnda
tikkiž
5. JEDSÕNAD
allõ
leb
ārdiņ
luggõs /ulzõ/
äbvaņtļõs
pǟlõ
ilmõ
pids
jara
pierast /jedst/
jedsõ /pūtõb/
sāņõ
jūrõ
sizal
jūsõ
tagan /pierrõ/
kad pierast
ullõpēḑõn
koņtš
ulzõ
kubsõ
vail
kubsõ /missõks/
vastõ
kilgsõ
iļ /pierast/
iļļõ j.m.
immar
6. ABSÕNAD – PALĪGVĀRDI
äb
Äp!
Nǟ!
7. SIDIMSÕNAD  –  SAIKĻI
aga /või/
ku / laz/
aga? u?
kil – kil / kil nei – kil nei/
až
laz kil
äb
mis – sieda  /mis kōgim – sieda parim/
äb – äb / äb nei – äb nei/
nei siz
bet /aga/ j.m.
siest /siestõ ku/
ja
umiţõgõd
ka
vaņ!
8. NUTAMSÕNAD
tēriņtš!
äp!
tik-tak! tik-tak!
brr!
tprrrū!
fui!
tsi-tsi-tsi!
ga-ga-ga!
tšī-šī!
hā!
urks-urks-urks!
jära! /māzõ!/
urrā!
kik-ki-ri-gī!
kluk- kluk! knar-knar
vāņ! vatõ!
ku- kū! ku-kū!
voi!
nǟ!
zõm-zõm!
no siz
zzz!
ok voi!
9. LUGSÕNAD 
I.
Puojist lugsõnad 
Ikš
Ikštuoistõn
Sada /ikš sada/
Kakš
Kakštuoistõn
Sada ikš …
Kuolm
Kuolmtuoistõn
Kakš saddõ
Nēļa
Nēļatuoistõn
Kuolm saddõ
Vīž
Vīžtuoistõn
Tuontõ /ikš tuontõ/
Kūž
Kūžtuoistõn
Kakš tuontõ
Seis
Seistuoistõn
Kuolm tuontõ
Kādõks
Kādõkstuoistõn
Miljon /ikš miljon/
Īdõks
Īdõkstuoistõn
Kakš miljon 
Kim
Kakškimdõ
Kakškimdõ ikš
Kuolmkimdõ
II.
Kȭrdalist  lugsõnad
Ežmi
Ikštuoistõnõs /ikštuoistõnz, ikštuoistõni/
Sadaz /sadali/
Tuoi
Kakštuoistõnõs /kakštuoistõnz, kakštuoistõni/
Kādsadadaz /kādsadali/
Kuolmõz /kuolmi/
Kuolmtuoistõnõs /kuolmtuoistõnz, kuolmtuoistõni/
Kuolmsadaz /kuolmsadali/
Neļļõz /neļļi/
Kakškimdõz /kādkimdi/
Tuontõz /tuonti/
Vīdõz /vīdi/
Kakškimdõ ežmi
Kādtuontõz /kādtuonti/
Kūdõz /kūdi/
Kakškimdõ tuoi
Miljonõz /miljoni/
Seismõz /seismi/
Kakškimdõ kuolmi
Kādõksmõz /kādõksmi/
Kuolmkimdõz /kuolmkimdi/
Īdõksmõz /īdõksmi/
Nēļakimdõz /nēļakimdi/
Kimmõz /kimmi/
Vīžkimdõz /vīžkimdi/
III.
Jagu lugsõnad 
Pūol /kakš pūol/
Kuolmõzjagu
Kakš kuolmõzjagu
Nēļļõz jagu
Kimmõzjagu
Sadazjagu
Tuontijagu
IV.
Amasuglimist lugsõnad 
Molmõd
Kādskiņ
Kādkȭrdali
Vīdkȭrdalistiz /vīdkȭrdiņ/
Ikšiņ
Kuolmskiņ
Kuolmkȭrdali
Kimkȭrdalistiz /kimkȭrdiņ/
Kakšiņ
Nēļskiņ
Nēļakȭrdali
Sadakȭrdalistiz /sadakȭrdiņ/
Kuolmiņ
Vīžkiņ
Kimkȭrdali
Nēļļiņ
Kūdskiņ
Sadakȭrdali
Vīdiņ
Seiskiņ
Kūdiņ
Kādõksiņ
Seisiņ
Īdõksiņ
Kādõksiņ
Kimgiņ
Īdõksiņ
Sadiņ
Kimmiņ
Pǟgiņ
Veitõ
10. TĪEBIZSÕNA
Līvõ kīelsõ tīebiz sõnadõn paldiņ ja tulbi ājga atõ ītist, ulzõ lugdõd ab tīebizsõna “volmõ”, missõn tulbi ājga um eņtš vīţi.
Nägţõbõks:
I Infinitiv
II Infinitiv
kǟmõ
kǟdõ
istam(õ)
istõ
palam(õ)
pallõ
rabbõm(õ)
rabbõ
nǟţõm(õ)  /nägţõmõ/
nǟţõ  /nägţõ/
Infinitiv
Paldiņ
Sānd
Tulbi
jūomõ
jūob
juoi
jūob
sīemõ
sīeb
sei
sīeb
sāmõ
sāb
sai
sāb
tiemõ
tieb
tei
tieb
īemõ
īeb
ei
īeb
lǟmõ
lǟb
lekš
lǟb
tā’mõ
tā’b
tāž
tā’b
vīmõ vīb
vīb
vīž
vīb
volmõ,  līmõ
ūob  um
voļ
līb
kītõm
kītõb
kītiz
kītõb
lūotõm
lūotõb
lūotiz
lūotõb
rīḑļõm
rīḑļõb
rīḑļiz
rīḑļõb
kūolõm
kūolõb
kūoliz
kūolõb
unnõm
unub
uniz
unub
laggõm
lagub
lagiz
lagub
oppõm
opub
opiz
opub
uskõm
uskub
uskiz
uskub
võtam
võtab
võtiz
võtab
katam
katab
katiz
katab
valam
valab
valiz
valab
kudam
kudab
kudiz
kudab
Amasuglimist tīebizsõnad  
arštõm; arstõ
ārstēt
dreijõm
virpot
drukkõ rāntidi; drukkõm
iespiest /grāmatas/
ēviļtõm;
ēviļtõ
ēvelēt
kubbõ kuoŗŗõm; kubbõ kuoŗŗõ
krāt
kubbõ panmõ /tǟdõd/
salikt /burtus/
lipšam
slaukt
māļţõm; māļţõ
krāsot
mīm; mīdõ
pārdot
mīrtõm; mīrtõ
mūrēt
opatõm; opatõ
mācīt
paikõm; paikõ
lāpīt
piezzõm; piezzõ
mazgāt
purastõm; purastõ
kalt
pūstõm
slaucīt
sidukstõm /läpš/
tīt autiņos /bērnu/
sīetõm /jelajḑi/
barot /lopus/
tǟtõm
zīmēt
tīerantõm; tīerantõ
dziedināt
umblõm
šūt
ūoļţõ /rujjõ/;
ūoļtõm
kopt /slimnieku/
vōidam; vōidõ
auklēt
vōidõm; vaŗţõm
sargāt
vostam; vostõ
pirkt
III.
SÕNAD  – VĀRDI
A.
RIŠTING  – CILVĒKS
Pǟmist jagud – Galvenās daļas
Eḑḑi
Priekša
Alli pūoļ
Apakšējā daļa
Nǟmõt jag
Neredzamā daļa
Sǟlgataggi
Aizmugure
Iļļi pūoļ
Augšējā daļa
Nǟdõb jag
Redzamā daļa
Pǟ – Galva
Abbõnd
Bārda
Dinniņḑ
Deniņi
Gūlmapēļist
Uzacis
Kir
Pakausis
Kolu
Pauris
Kūora sasta
Auss sviedri; sērs, arī vasks
Kūorad
Ausis
Lȭga
Zods
Lūtigmõd
Kaulu smadzenes
Nana
Deguns
Pošk
Vaigs
Sȭrmõd
Nāsis
Tigmõd
Smadzenes
Tigmõdnāgõ
Smadzeņu plēve
Ūsõd
Ūsas
Vōntsa
Piere
Ibukst
Mati
Palg
Seja
a) gīrbaļtimi
a) grimase
b) kädudliktami
b) žests
c) muja
c) smīns
d) puntš
d) čumma
e) gīrba
e) krunka
f) palggīrba
f) vaibsts
Sīlma – Acs
Ripskārad
Skropstas
Sīlmakalg
Acu plēve
Sīlmakiera
Acuripa; lēca
Sīlmalõda
Plakstiņš
Sīlmamuna
Acābols
Sīlmaȭn
Acu dobums
Sīlmatiera
Acu zīlīte
Sīlmavālda
Acu baltums
Sū – Mute
Ambõd:
Zobi:
a) eḑḑi āmbaz
a) priekšzobs
b) sīlma āmbaz; kivgõz
b) acuzobs;
ķīļuzobs
c) purmõz
c) dzeroklis
d) tõvāmbaz
d) pamatzobs
e) kovalzāmbaz
e) gudrības zobs
f) siedõb āmbaz
f) ēdamais zobs
g) poškāmbaz
g) vaiga zobs
Ambõjūŗ
Zobu sakne
Ambõkrūonõ
Zobu kronītis
Sū ȭn
Mutes dobums
Kādpūoļist
Mandeles
a) jõva kādpūoļi
a) labā mandele
b) kura kādpūoļi
b) kreisā mandele
Kēļ
Mēle
Ūld
Lūpas
a) aļļi ūļ
a) apakšlūpa
b) iļļi ūļ
b) augšlūpa
Igmõd
Smaganas
Kaggõl – Kakls
Bronhõd / ielkurk arud/
Bronhi / balsrīkles zari/
a) jõva bronh
a) labā bronha
b) kura bronh
b) kreisā bronha
Jengkurk
Gāmuriņš
Kurk
Rīkle
Siedõb kurk
Barības rīkle
Ielkurk
Balsrīkle
Ielkurk ouk
Balsrīkles bedrīte
Ielkurk tõv
Rīkles lejasgals
Keja – Rumpis
Ab
Plecs
Kājnalouk
Paduse
Mag
Vēders
Magȭn
Vēdera dobums
Naba
Naba
Nabavaŗž
Nabas saite
Nǟna tutkam
Krūtsgals
Nǟnad; naiz rīndad
Sieviešu krūtis
a) jõva rīnda; nǟna
a) labā krūts
b) kura rīnda; nǟna
b) kreisā krūts
Nūožmõž; rajgadvait
Cirksnis;
šekums
Poj
Azote
Rīndad
Krūtis
Rīndadalli
Pakrūte
Rīndadȭn
Krūšu dobums
Sǟlga
Mugura
Taggitutkam
Dibens; pakaļa; sēžamvieta
Taggitutkam kukkiļd
Dibens izciļņi
a) jõva pūoļi kukiļ
a) labais izcilnis
b) kura pūoļi kukiļ
b) kreisais izcilnis
Vailisājna; diafragma
Diafragma
Vitsakūož
Viduklis
Nõtkõmõd – Locekļi
Jālga
Kāja
Kāmal
Riekšava
Kädsǟlga
Delnas virspuse
Keiž
Roka
Kūonda
Papēdis
Kindõrbū
Elkonis
Kiņtš
Nags
Labā
Pēda
Lūbē
Potīte
Mūma
Ikri
Nimmõz
Gurns
Nimmõz (itõb rajga kejaks)
Gūža (savieno cisku ar rumpi)
Pūola
Celis
Piv
Delna; plauksta; sauja
Rajga (pūolast keja sāņõ)
Ciskas (no ceļa līdz rumpim)
Rištlūd
Krusti
Rip; siļ
Klēpis
Sǟr
Liels
Sūormõd
Pirksti
a) nimtimi; kūldakāndiji
a) zeltnesis
b) piški Ants
b) mazais pirkstiņš
c) sidami
a) vidējais pirksts
d) eḑḑidsuoŗm
d) rādītājs
e) pēgal
e) īkšķis
Vārbaz
Kāju pirksts
Sižgõnd jagud – Iekšējie orgāni
Arterij
Artērija
Jamdõsūoļ
Resnā zarna
Jamdõsūoļ irgandõks
Resnās zarnas virsgals
Magud īrgandõks
Kuņģa sākums
Magud taggi pientõ sūoļ
Divpadsmitpirkstu zarna
Maksad
Aknas
Merdimi; kȭŗtami
Gremošana
Pierasūoļ
Tūplis
Pimdõsūoļ
Aklā zarna
Sūold
Zarnas
Sidamarterij
Sirds artērija
Vierjuodmõz
Asinsvads
Zäp
Žults
Zäpkanal
Žultskanāls
Zäpkuoţ
Žultspūslis
Sidam – Sirds
a) sidam juodmõd
a) sirds caurulītes
b) sidam kūora
b) sirds austiņas
   1) jõva kūora
   1) labā austiņa
   2) kura kūora
   2) kreisā austiņa
c) kuoda vailisājna
c) kambarīša šķērssiena
d) kādpūoļi klap
d) divviru vārstulis
e) sidam sižali nāgõ
e) sirds iekšplēve
f) sidam uļļi nāgõ
f) sirds ārplēve
g) jengist sidam vitsad
g) šķiedrainie sirds gredzeni
h) muskiļd vaļļõd
h) muskuļvalnīši
i) nīņi sūoŗ
i) cīpslainā stiegra
j) sidam tõv
j) sirds pamats
k) sidam kuoda
k) sirdskambaris
l) sidam vitsa
l) sirds gredzens
m) sidam lada
m) sirds galotne
n) sidam eḑḑi kūoda
n) sids priekškambaris
o) āŗamuskiļ
o) ķemmmuskulis
p) sidam klapud
p) sirds durtiņas
r) sidam eḑiz kūoda siḑim
r) sirds priekškambara saites
s) sirds muskiļd
s) sirds muskuļi
t) ovāl luoik
t) ovālā bedrīte
u) ovāl ouk
u) ovālais caurumiņš
v) sidam kuoţ
v) sirds somiņa
w) sidam grūoip
w) sirds rieva
x) kuolmpūoļi klap
x) trīsviru vārstulis
i) kol vailisājna
i) vēderiņa šķērssiena
z) sidam kol
z) sirds vēderiņš
   1) jõval pūoļ
   1) labā pusē
   2) kural pūoļ
   2) kreisā pusē
Magud
Kuņģis
Magud lima rougõz
Kuņģa gļotu dziedzeris
Magud taggi rougõz
Aizkuņģa dziedzeris
Nierõd
Nieres
Platsänt
Placenta
Pȭrna
Liesa
Pūšõl
Pūslis
Suggorganõd
Dzimumorgāni
   a) miedpūoļiz
   a) vīriešu
   b) naistpūoļiz
   b) sieviešu
Sūoņ; vēnaz
Vēna
Täv:
Plaušas:
   1) jõva täv
   1) labā plauša
   2) kura täv
   2) kreisā plauša
Tävd nāgõ
Plaušu plēve
Tsǟlka
Jaunavas plēve
Vier
Asinis
Vier līem
Limfa
Dzemde
Dzemdes kanāls
Kaunuma lūpas
Leja – Miesa
Kudud (leja)
Audi (miesas)
Nīņ; sūoŗ
Cīpsla; stiegra
Pǟlū sižali pidug
Galvaskausa iekšējais saturs
Punni voza
Liesums
Spek
Speķis
Nāgõ – Āda
Grēgad
Krēpas
Ig
Sviedri
Jaraņdõmõd
Atdalījumi
Krǟpļid; doŗad; nananīskõd
Puņķi
Kuž; kuiž
Mīzali
Lõvž
Blaugzna
Lima
Gļotas
Lima nāgõ
Gļotu plēve
Mǟrga
Strutas
Märgõn
Puvums
Närv
Nervs
Pōrõz
Pora
Sõggõl
Kārpa
Silg
Siekalas
Siļgõd
Spļaudekļi
Ulzõeitmõd; paska
Izkārnījumi; sūdi
Lūd – Kauli
Ablū
Pleca kauls
Aļļi kiņņõ
Apakšžoklis
Kädskelet
Rokas skelets
Kilglū; riba
Riba
Kindõrbūlū
Elkoņkauls
Kiņņõ
Žoklis
Labalū = kādõks lūdõ
Pēdas skriemelis = astoņi kauli
Läbḑilū
Lāpstiņa
Lāndrõks
Skriemelis
Mūma lū
Ikru kauls
Nimmõd kuoš
Bļodaskauls
Nimmõlū
Gūžas kauls
Pǟlū
Galvaskauss
Perri lāndrõks
Astes skriemelis
Pūola lāndrõks
Ceļa skriemelis
Pivskelet = vīž pivlūd
Delnas skelets= pieci saujas kauli
Rajgalū
Stilba kauls
Rīndalū
Krūšu kauls
Rištlū
Krustakauls
Sǟlga kolon
Muguras kolona
Sǟlganugaŗ
Mugurkauls
Sǟrlū
Lielakauls
Skelet
Skelets
Võţimlū – itõb rindalū läbḑilūkõks
Atslēgas kauls /līkais kauls/ –savieno krūšu kaulu ar lāpstiņu
Amtlõmi
Žāvas
Grēgastõm
Krēpot
Igtõ
Svīst
Jengõdain
Šķiedrviela
Kädvaksa
Sprīdis
Kājnalõ; pojjõ 
Padusē
Klõkš
Žagas
Kȭrtamõm
Sagremot
Krākšõm
Krākt
Kuzzõm
Mīst
Mǟdlimi
Atmiņa
Nǟraz
Grēmas
Pīerslõm
Pirst
Pig
Piga
Reuglõkst
Atraugas
Siļgõm
Spļaut
Tabaltõm
Stostīties
Uņštõm;
ūndanǟmõ
Sapņot
Vieta laskõm
Nolaist ūdeni
B.
VĪŽ MIELDÕ - PIECI JUTEKĻI
KĀĻÕMI - TAUSTE 
KŪLÕMI - DZIRDE
MAKA - GARŠA
NĒMI – REDZE
NŪŠKÕMI - OŽA
C.
RUJAD,TEBID – SLIMĪBAS
Ambõd poddõmi
Zobu sāpes
Kazaj
Augonis
Kūoļimiz võit
Agonija
Kurk poddõmi
Rīkles iekaisums
Lǟmatõz
Aizdusa
Nāgõaļļi kazaj
Iekšējais augonis
Nõtkõmõd palatõm
Locekļu iekaisums
Organõd kubbõkargõmi
Orgānu sarukšana
Organõd nȭrkuz
Orgānu pagurums
Pallõn
Apdegums
Pimdõsūol palatõm
Aklās zarnas iekaisums
Piškizvier
Mazasinība
Sintimi
Dzemdības
Uņņiteb
Miega slimība = beriberija
Vierrõvatõm pǟsõ
Asinsizplūdums galvā
Nāgõ tebid – Ādas slimības
a) vierkazaj
a) asinsaugonis
b) āistar
b) pūte
c) nūožmõ bõmbõmi
c) cirkšņa uztūkums
d) ulzõrabbõmi
d) izsitums
e) seji
e) ēde; ekzēma
f) bõmbõmi
f) uztūkums
g) piņnagõl; furunkul
g) suņanagla; furunkuls
h) palastõm
h) iekaisums
i) kudud vējõz
i) audu vēzis
j) märgi āistar
j) strutojoša pūte
k) prantsuzteb; sifilis
k) sifiliss
l) kašk
l) kašķis
m) suggorganõd kazaj;
šankõr
m) dzimumorgānu augonis;
šankars
n) suggorganõdteb; tripõr
n) kaunumdaļu slimība; triperis
o) aļļināgõ sižgõniš
o) zemādas augonis
p) tūorõz = ōv magis
p) kuņģa čūla
r) pūotõ
r) pote; vakcīna
Aerofagij
Aerofagija = gaisa rīšana
Äŗb
Rēta
Bokad
Bakas
Bokadärm
Bakurēta
Bruk
Bruka
Grip; kaggõl palatõm
Gripa; elpošanas orgānu saslimšana
Jāḑ
Drudzis
Jalgrujad
Gangrēna
Jalgteb
Išiass
Jengkurk palatõm
Gaisarīkles iekaisums
Jengõdkudis kazaj
Šķiedru, audu samezglojums
Kaggõlkazaj
Kakladziedzeru augonis; struma
Kaggõlteb
Kakla slimība
Kiev
Klepus
Kildrougõz
Kākslis /guza/
Kōgaznēmi
Tālredzība
Kȭrtam viga
Gremošanas kaite
Kūtebli
Mēnessērdzīgs
Lǟlamõz
Grūtsirdība; melanholija
Lejanȭrkuz
Miesas nespēks; vājums; marasms
Ležgõlnēmi
Tuvredzība
Lebbõlēmi
Caureja
Lūmurd
Kaula lūzums
Lūomi
Radības
Maškõd
Masalas
Mǟr
Mēris
Meḑļinkiz siskami
Bites dzēliens
Nǟr /sīlmalōda palatõm/
„Miežgrauds” /plakstiņa iekaisums/
Nāgõ palatõm
Ādas iekaisums
Närbimi
Ģībonis
Närvõd nȭrkuz
Nervu vājums; histērija
Nīkartõ
Izmežģījums
Nõtkõmõdteb
Locekļu slimība; kaulu sāpes kājā - podagra
Ōv = rāḑi = šōv
Ievainojums
Ōv kūož
Apdeguma brūce
Pǟpodud
Galvas sāpes
Pīrgal
Skabargas ievainojums
Podud;
īrõd
Graizes
Pūšolteb; siegandõks urinimizõšteb
Pūšļa kaite; urinēšanas traucējumi
Reimatismõz
Reimatisms
Rīndadteb
Dilonis
Saddõltõbteb
Krītamā kaite
Sulg
Iesnas
Sūojāḑ
Purva drudzis
Sūoldteb; tīf
Zarnu slimība; tīfs
Sidam muskiļd palatõm
Sirds muskuļu iekaisums; miokardīts
Sidamnāgõ palatõm
Sirdsplēves iekaisums
Šārlak
Šarlaks
Šlak
Trieka; paralīze
Tävdmǟrgus
Plaušu sastrutojums
Tävdnāgõ palatõm; plevrit
Plaušu plēves iekaisums; plevrīts
Tsukerteb
Cukurslimība
Tigmõdnāgõ palatõm
Smadzeņu plēves iekaisums; meningīts
Ulzõrabbõmi tīf
Izsitumu tīfs
Ūška jāmstõks
Čūskas dzēlums
Vizamag
Aizcietējums
Võrandõks; veržtõks
Drebuļi
D.
ELDÕD – TIKUMI
Rišting ummist ja eldõd  – Cilvēka īpašības un tikumi
Abit; ab
Palīdzība
Āinagõm
Vientulība
Alastõmõtlim
Nežēlība
Andõksõksāndami
Piedošana
Ārmastõmi
Mīlestība
Armlim
Apmierinātība
Äbjõva
Ļaunums
Äbsilit
Nevainība
Eļdõm
Tikumība
Entštaoppõrtõmi
Pašuzuperēšanās
Eristõz; rīem; rȭm
Prieks
Giņt; gruma
Naidīgums
Grema
Īgnums
Gūrba
Skumjas
Imu
Kaisle
Imulit
Kaislīgums
Īņõztundõm
Līdzjutība
Irmzi
Bardzība
Jedsõtundõm
Nojauta
Jõva; jõvam
Labums
Jõvamtīemi
Labdarība
Julgit
Brašums
Kād
Skaudība
Kaddõmaks; tāgižmaks
Atriebība
Kaddõnit
Nīcīgums
Kāndatimi
Ciešanas
Kāndatit
Iecietība
Kāndzit
Pacietība
Kȭŗkit
Lepnums
Kārtlit
Bijība
Kihnu
Nabadzība
Knaššõm
Skaistums
Kommõd; pintskõd
Viltība
Kõza
Dusmas
Kūldzit
Paklausība
Kūodit
Taisnīgums
Kuordõmīeļit
Augstprātība
Killi
Pieticīgums
Lebpāistamit
Caurredzamība
Lõpsnit
Laipnība
Lūotõks
Cerība
Madalit
Pazemīgums
Maits
Bauda
Mīeldzit
Patika
Mõtkõd
Domāšana
Mur;
äda
Bēdas
Murrit; gūrbuz
Sadugums
Nägţõm
Šķitums
Nikkõnd
Šķelmība
Õigim
Pareizība
Ovlit
Godīgums
Pīemdit
Mīkstčaulība
Piškizmīelit
Vientiesīgums
Podud; valud
Sāpes
Pūdit
Šķīstums
Rištingit
Cilvēcīgums
Roppit
Rupjība
Seltsmiedit
Biedriskums
Sõbrõz
Draudzība
Sidalim
Drosme
Sidalim
Sirsnība
Sidalit
Drošsirdīgums
Silit
Vainīgums
Sitit
Atlaide
Tīenandõks
Pateicība
Tīgibõm; višõm; veggim
Stiprums
Tuim
Nejutība
Tujjuz
Bezjēdzīgums
Tundõm
Jūtīgums
Tuož
Patiesība
Tijjit
Tukšums
Ūigalit
Kautrība
Ukuzit
Uzpūtība
Ummit
Noteiktība
Ustõm
Paļāvība
Ustõmi
Uzticība
Vāgižvolmi
Klusuciešana
Vāldimõz
Brīvība
Vizasidamlim
Cietsirdība
Voņ
Laime
Võrbõlõpsnit
Viesmīlīgums
Vōrna; vōrnit
Maigums
Ikstäudzõm
Vienaldzība
E.
AIM  – ĢIMENE
Aim, sugud ja munt – Ģimene, radi un citi
Iza /tāţi; taţţi/
Tēvs
Jema / ǟma, mäm/
Māte
Vanbist
Vecāki
Pūoga
Dēls
Tidar
Meita
Vana iza /vana tāţi; vana taţţi/
Vectēvs
Vana jema / vana ǟma, vana mäm/
Vecāmāte
Vanbiz vanbist
Vecvecāki
Vȭrõziza
Patēvs
Vȭrõzjema
Pamāte
Iza veļi pūoga
Brālēns /tēvabrāļa dēls/
Iza veļi tidar
Māsīca / tēvabrāļa meita/
Jema sõzar pūoga
Brālēns /mātesmāsas dēls/
Jema sõzar tidar
Māsīca / mātesmāsas meita/
Joutõm läpš; bār läpš
Bārenis; bārenīte
Läpš 
Bērns /dēls vai meita/
Lešt nai; atrāita nai
Atraitne
Lešt; atrāita
Atraitnis
Lōlatõd sõbra = miez
Laulāts draugs = vīrs
Lōlatõd sõbra = nai
Laulātā draudzene = sieva
Mārš; brūt
Līgava
Mieiza
Vīratēvs
Miejema
Vīramāte
Mietõ naistpūoļi; vananeitst
Neprecējusies sieviete; vecmeita
Mīez /miedpūoļi/
Vīrs /vīrietis/
Mīņa
Vedekla
Nai /naistpūoļi/
Sieva /sieviete/
Naimõt miedpūoļo; vanapois
Neprecējies vīrietis; vecpuisis
Naiziza
Sievastēvs
Naizjema
Sievasmāte
Peikilmīez; brūtgāna
Līgavainis
Polakõz; poiški
Zēns
Pūogapūoga
Mazdēls = dēladēls
Pūogatidar
Mazmeita = dēla meita
Rištiza
Krusttēvs
Rištjema
Krustmāte
Skuţk; neitški
Meitene
Sõzar
Māsa
Sõzarmīez
Svainis
Sõzarpūoga
Māsas dēls
Sõzartidar
Māsas meita
Sugļi; sug
Radinieki
Taga tuļļijid; läpš; kaņki
Pēcnācēji; bērns; cālis
Tuntõb
Paziņa
Tidarpūoga
Mazdēls = meitas dēls
Tidartidar
Mazmeita = meitas meita
Vav; znot
Znots
Veļ
Brālis
Veļinai
Svaine
Veļipūoga
Brāļadēls
Veļitidar
Brāļameita
Ārmaz
Mīļākā
Ārmaki
Mauka; laulības pārkāpēja
Äbvondzi
Grūtdienis; grūtdiene; sērdienis; sērdiene
Perimīez
Saimnieks
Perinai
Saimniece
Pālkali
Kalps
Pālkaneitst; neitst
Kalpone
Tiemīez; tieli
Strādnieks
Naiz tieli
Strādniece
Läpš vōjdaji
Aukle
Tubaneitst
Istabmeita
Paint; kāŗa paint
Gans; ganiņš
Kāŗa neitst
Ganumeita
Lǟlamnai
Grūtniece
Vanjema
Vecmāte
F.
MÕTSA – MEŽS
Pū – Koks
Mõtsatied
Meža darbi
Pȭzõ /pūi – nägţõbõks: paij; kazzi - nägţõbõks: nodal/
Krūms /koku – piemēram: kārklu; augu - piemēram: nātru/
Kõvšt /kāsik/
Birzs /bērzu/
Ouvpūd – Skujkoki
Gadag
Kadiķis; paeglis;
ēcis
Jelabpū; tūja
Dzīvības koks; tūja
Jougūzõ
Īve
Kūzõ
Egle
Ländmā piedag; pīnij
Dienvidu priede; pīnija
Liedkūzõ
Lapegle
Piedag
Priede
Tsieder
Ciedra
Tsipres
Ciprese
Liedpūd – Lapu koki
Ābõ
Apse
Aiva; jāpan cidonij
Aiva; japāņu cidonija
Alāb
Vītols
Aronij; mustad pīlgõz
Aronija; melnā pucene
Bambusrūogõz
Bambusniedre
Baobab
Baobabs
Būg
Skabārdis
Buksbūom
Buksis
Buksbūom; bukspū
Dižskābardis
Datõldpalm
Dateļpalma
Efej
Efeja
Eikalipt
   amakuordim pū māīlmas – 150 m sāņõ
Eikalipts 
   visaugstākais koks pasaulē – sasniedz 100-150 m
Gregamāŗapū
Krūklis
Gummõpū; fikus
Gumijkoks; fikuss
Irbulpū
Irbulene
Josmīn
Jasmīns
Kakaopū
Kakaokoks
Kamelij
Kamēlija
Kannipaij
Pūpolkārkls
Kardamīnpū
Kardamonkoks
Kastõņpū
Kastaņa
Kievmāŗapū
Irbenājs
Kokosõpalm
Kokospalma
Kõvvõ
Bērzs
Kūjastõmpū
Sausserdis
Kīndabū (-bǟ)
Goba
Lõinagalli vāḑõŗ
Dienvidu kļava
Lūozberpū
Lauru koks
Maģdiārmaz
Saldā mīlestība
Mirtpū
Mirteskoks
Mustad liepa
Melnalksnis
Mustapū
Melnkoks
Eļļpū
Eļļas koks
Pǟrna
Liepa
Paij
Kārkls
Papõl
Papele
Pēgõpū
Riekstukoks; lazda
Pīlgõz
Pīlādzis; sērmūkslis; pucene
Pipõrdpū, mustad 
Piparu koks, melnais
Plēdõr
Pliederis; plūkšķis
Punnipipardpū
Sarkano piparu koks
Pūompū
Vīksna
Rištnaggõldpū
„Nagliņu”koks
Sǟrna
Osis
Sagopalm (sūormõd)
Sagopalma (putraimi)
Sapronpū
Safrābnkoks
Serinõd
Ceriņi
Sušumarzpū
Vilkābele; paērkšķis
Tam
Ozols
Taplokõdpalms (joud)
Taplokopalma (milti)
Tarab
Lazda
Tēpū
Tējaskoks
Tsidonij
Cidonija
Tsitronpū
Citronkoks
Tūoimki
Ieva
Vāḑõŗ puojalli
Kļava ziemeļu
Vainijipū, kien līemõ kuŗesittõ, kȭlbatõb närvõd pierast – sizal Eden
Smirdulis, kura sulu – velnasūdu, lieto priekš nerviem – aug 
Ēdenē
Vālda akatsij
Baltā akācija
Vālda liepa
Baltalksnis
Vȭrõmāpēgõpū;
Grēkmā pēgõpū
Valriekstkoks;
Grieķijas riekstukoks
Vīgõdpū, mis pū äb mǟrgand
Vīģeskoks, kura koksne ir nepūstoša
Vīnõpū
Vīnogkoks
Vīri akatsij
Dzeltenā akācija
Mõtsatāimõd – Mežaaugi
Akkijidadža
Mežadadzis
Ända
Dzelonis
Dadžapȭzõ
Dadzis
Īsland sāmal
Islandes sūna
Kanavarbõd
Staipekļi
Kopsvoruks
Lāčsūnas sporneši
Kõpsrangõd
Zaķstaipekļi
Mõtsasāmal
Meža sūna
Okšsāmal
Lāčsūna
Papard
Paparde
Pīlk (rūož); jukš
Dzelksnis
Põddõrsāmal
Briežraga sūna
Sāmal (pūd ja kivid pǟlõ)
Sūna (uz kokiem un akmeņiem)
Torfsāmal ja pǟgiņ mūḑi
Kūdras sūna un daudzi citi
Vilkõdritskili;
ērkškõpȭzõ
Mežrozīte;
ērkšķukrūms
Mõtsa material – Meža materiāli
Baļk
Baļķis
Brus
Brusa
Jōtaz
Rīkste
Kand
Celms
Laţ
Latiņa
Liedõd
Lapas
Nūja (sõva, stok)
Nūja
Oksa
Zars
Ouvd
Skujas
Pūd
Malka
Rāgõd
Žagari
Rāgõdpū
Žagarmalka
Rištipū
Šķērsbaļķis
Šlīpõr
Slīperis
Špalõz
Gultnis /gulsnis/
Tāibaz
Miets
Tazabaļkõd
Kapbaļķi
Tēņḑar
Stendere
Tȭlpa
Stabs
Tigpūd
Stutmalka
Vorž
Kārts
Zīedõz
Sija
G.
VĪĻAPŪD – AUGĻUKOKI
Vīļapūd – Augļukoki
Ananaspū
Ananasu koks
Apõltsinõdpū
Apelsīnu koks
Aprikozõpū
Aprikozes koks
Bananpū
Banānu koks
Bumbīerpū
Bumbiere
Datõldpū
Dateļkoks
Granatpū
Granātkoks
Kardamīnpū
Kardamonkoks
Kiršõpū /kiršpū/
Ķirsis
Magḑizkiršõdpū
Ķezberu koks
Mandõldpū
Mandeļkoks
Māškõdpū
Zemeņkoks
Plūmpū
Plūme
Tsitronõdpū
Citronkoks
Umarzpū
Ābele
Vīgõdpū
Vīģes kok
Vīnõpū
Vīnogu koks
Pȭzõd – Ogulāji
Aronijpȭzõ
Aroniju krūms
Būolgõvaŗž
Brūklenājs
Ērkškõmāŗapȭzõ
Ērkšķogulājs
Jūojmkizvaŗž
Zilenājs
Māškõd
Zemenes
Ovnõmāŗapȭzõ
Avenājs
Sõstarpȭzõ
Upenājs
Vālda iremāŗapȭzõ
Baltais jāņogulājs
Iremāŗapȭzõ
Jāņogulājs
Ēdrõmnik
Drīksna; apaugļotājs
Pūotõ
Potēt; acot
Pūvīļa, kazzõd, māŗad ja pēgõz – 
Koku augļi, ogas un rieksti
Ananasõd
Ananasi
Apõltsin
Apelsīns
Aprikozõz
Aprikoze
Aronijmāŗa
Aronijoga
Banan
Banāns
Bumbīerz
Bumbieris
Datõl
Datele
Gadagmāŗa
Kadiķoga
Granatumarz
Granātābols
Gregamāŗa
Krūkļoga
Grēkmāpēgõz
Valrieksts
Kakaopuba
Kakaopupiņa
Kardamon
Kardamons
Kastõņ
Kastanis
Kiršmāŗa
Ķiršoga
Magḑikirš
Ķezbers
Mandõlpēgõz
Mandele
Mustapipõrd
Melnais pipars
Mušat
Muskatrieksts
Oliv
Olīva
Palmpēgõz
Kokosrieksts
Pēgõz –iļamni nim pēgõvīţiz kazzõn
Rieksts – vispārīgs nosaukums riekstveida augļiem
Pīlgõzmāŗa
Pīlādžoga
Pledõrmāŗa
Plūkšķoga
Plūmõz
Plūme
Punnipipõrd
Sarkanais pipars
Rištnaggõl
Krustnagliņa
Tamtõrmõz
Ozolzīle
Tarabpēgõz
Rieksts (lazdas)
Tintpēgõz
Tintesrieksts
Tsidonijumarz
Cidonijābols
Tsiedõrpēgõz
Ciedru rieksts
Tuoimkizmāŗa
Ievoga
Umarz
Ābols
Vīgõz
Vīģe
Vīnõmāŗa
Vīnoga
Apiņ
Apinis
Kanni
Pūpols
Käba
Čiekurs
Kūor
Garoza, miza, čaula
Liedpūdpīsk
Lapu koku sveķi
Munakūor
Olas čaumala
Ouvpūpīsk
Skujkoku sveķi
Pēgõkūor
Rieksta čaumala
Piemdõkūor – tieran
Mīkstā čaula – kodolam
Põrm
Puteksnis
Põrmlēḑ - miezsug organ jūrõ puskud
Putekšņlapa – vīriešu kārtas dzimumorgāns pie puķēm
Põrmpidaji
Putekšnīca
Sǟndõl
Sēnala
Sīemgõz, sīemt
Sēkla
Tōka
Ķekars
Viza kūor – kazzõd
Cietā čaula – auglim
Vīļa ja munt – Labība un citi
Ābiļ
Āboliņš
Grikid
Griķi
Jernõd
Zirņi
Kaggõrz
Auzas
Kaņipõd
Kaņepes
Kukuruz; maizõd
Kukurūza
Lǟtsõd
Lēcas
Linad
Lini
Lupin
Lupīna
Naggõrd
Kartupeļi
Nizzõz
Kvieši
Pǟvapusk
Saulespuķe
Paļļõdnizzõd
Diņķeļi; plēkšņu kvieši
Pros
Sāre
Pubad
Pupas
Riggõz
Rudzi
Siegavīļa
Mistrs
Sīemgõz; sīemt
Sēkla
Sinep
Sinepes
Timotej
Timotiņš
Timotejābiļ
Timotiņa āboliņš
Tsukkõrbieţõd
Cukurbiete
Ūožriggõz; adiņ
Adieņi; vasaras rudzi
Vīkõd
Peļuzirņi; vīķi
Voddõrz
Mieži
Māŗad – Ogas
Bokamāŗa
Kazene
Būolgõz
Brūklene
Ērskõmāŗa
Ērkšķoga; krizdole; stiķene
Gārban
Dzērvene
Jāsmāŗa
Violetā avene
Jõvgõmāŗa
Miltene
Jūojmki
Zilene
Kurgmāŗa
Lācene;
šķomene
Māškõz kultiviertõd
Dārza zemene
Mõtsamāškõz
Meža zemene
Musta ovnõmāŗa
Melnā avene
Muškõz
Mellene
Ovnõmāŗa
Avene
Punni iremāŗa
Sarkanā jāņoga
Rosinõd
Rozīnes
Sõstar; musta iremāŗa
Upene; zustrene; bubrene
Vālda ovnõmāŗa
Baltā avene
Vālda iremāŗa
Baltā jāņoga
Vīnõmāŗa
Vīnoga
Jūŗvīļa – Dārzeņi
Artišok
Artišoks
Bīetõz
Biete
Borkõn
Burkāns
Guŗkõz
Gurķis
Jāņnaggõri
Agrie kartupeļi
Kibḑiruţki
Mārrutks
Kniplõks
Ķiploks
Liednaggõrz
Rācenis
Mustaruţki
Melnais rutks
Nāţõd
Kāposts
Nāţõpǟ
Kāpostgalva
Pubad
Pupas
Punnibīetõz
Runkulis
Purau
Puravs
Puţkjernõd; puskjernõd
Puķuzirņi
Puţkõnāţõd; pusknāţõd
Puķukāposts
Puţkpuba; puskpuba
Puķupupa
Redīsõz
Redīss
Sīpol
Sīpols
Sīpollōkad
Sīpolloks
Sīpoltāimõd – sīpol, lilij, tulp j.m.
Sīpolaugi – sīpols, liļija, tulpe u.c.
Strink
Kālis
Sūrguŗkõz
Ķirbis
Tsiguoŗõd
Cigoriņi
Vālda ruţki
Baltais rutks
Maitsvīļa ja kard – Garšviela un smarža
Ambra
Ambra
Anis
Anīss
Apõltsinkūor
Apelsīnu miza
Apõltsinlīem
Apelsīnu sula
Balzõm
Balzāms
Dillõd
Dilles
Eţka
Etiķis
Kanel
Kanēlis
Kaņipõd
Kaņepes
Kard
Smarža
Kardamon
Kardamons
Kibḑiruţki
Mārrutks
Koreandõr
Koreandrs
Kimgõd; kīemgõd
Ķimenes
Lūozberlēḑ
Laurulapa
Mirrõd
Mirres
Mirrõlīem /pū kazab Egipts ja Arabijs/
Mirra sula /koks aug Ēģiptē un Arābijā/
Mirtmāŗa
Mirtes oga
Mõtsaselerij
Meža selerija
Olibanpīsk – oliban kazab set Etiopijs = Abesinijs
Olibāna sveķi – olibāns aug vienīgi Etiopijā = Abesīnijā
Paprik
Paprika
Pētõrsilõd
Pētersīlis
Pipõrd
Pipars
Rištnaggõld
Krustnagliņas
Rozinõd
Rozīnes
Sapron
Safrāns
Sinep
Sinepes
Soutõbkard
Kvēpināmā smarža
Sūolõ
Sāls
Taraselerij
Dārza selerija
Tsitronkūor
Citronu miza
Tsitronlīem
Citronu sula
Tsukkõrs
Cukurs
Salatõd – Salāti
Appõājnad
Skābenes
Mõltsõz; mõltsaz
Balanda
Räugõz
Virza
Redīsõz
Redīss
Sēmḑapusk; sēmḑapuţkõz
Pienene
Sīpõl ja sīpõllōkad – pidõ maka!
Sīpolu un lokus (piegriež salātiem) pēc garšas!
Spargõl
Sparģelis
Spinātõd
Spināti
Tomat
Tomāts
Virsiņnāţõd
Virziņkāposti
H.
SĒŅ – SĒNES
Āļaz kärmizsēņ
Zaļā mušmire
Aļţõm
Pelējums
Ärgasēņ
Govspurns
Daggõl
Piepe
Jõvgõsēņ
Smiltene
Jutajālga
Jostene
Kanavālda
Vistene
Kāngarsēņ
Alksnene
Kārazpäka; zapsēņ
Žultsbeka
Kēvnǟna
Ķēvpupi
Kiksēņ; kikjālga
Gailene
Kõvvõsēņ
Bērzlape
Kringiļsēņ
Kriņģelene
Kromš
Krimilde
Kuresēņ
Raganu beka
Liepasēņ
Pīlādzene vai alksnene?
Māmuna
Ēdamais pūpēdis
Māraza
Taucene
Mõtsavõza
Gaļas pūkainie
Niemkēļ
Vēršmēle
Niemõsēņ
Zeltkāte
Ōbõpäka;
ōbõsēņ
Apšubeka
Ōgisigasēņ
Pelēķe
Okšsõrmõz
Murķelis
Pǟvasēņ
Saulsardzene
Päka; boravik
Baravika
Pežaliki
Rudmiese
Piedagpäka; piedagsēņ
Priežu beka
Plūmsēņ
Plūmene
Poţaļikki
Dzeltenā bērzlape
Pūdsēņ
Celmene
Punni kärmizsēņ
Sarkanā mušmire
Pūsēņ
Sānause
Sangdõsēņ
Biezlape
Sigasēņ
Cūcene
Siņņi kõvvõsēņ
Zilā bērzlape
Siņņisēņ
Pūkaine
Sovpäka
Bērzu beka
Sigžisēņ
Salnene
Tarasēņ
Atmatene
Tintsēņ
Tintene
Torisēņ
Piltuvene
Tsigiņsēņ
Čigānene
Tsukkõrsēņ
Medene
Tūgõtuš; vimõsēņ
Indīgais pūpēdis
Vālda kärmizsēņ
Baltā mušmire
Vērnigsēņ
Vērdiņsēne
Villiņsēņ
Vilnītis
Võidagspäka; võidagsēņ
Sviestene
Iļkatsēņ
Zvīnene
I.
RĀGIĻD – ZVĒRI
Mõtsa sangdõmõs eņtšta vaŗtõbõd ka pǟgiņ rāgiļi – rāgiļd!
Meža biezokņos slēpjas arī daudz zvēru!
Bibõr
Bebrs
Biffõl
Bifelis
Elefant
Zilonis
Irš
Irsis
Jenot
Jenots
Jougibbi
Nīlzirgs
Kādpūmpaks kamelõz
Divkupra kamielis
Kǟrpa
Sesks
Kenguŗ; mākrop
Ķengurs
Kõpš Kõps
Zaķis
Lāma
Lama
Louvõz
Lauva
Mäggõr
Āpsis
Mägtika
Kalnukaza
Mamigrikki
Kurmis
Māvorabõz – magub seis kūdõ
Murkšķis – guļ septiņus mēnešus
Mõtsa õpkas
Mežakuilis
Mõtsa siga
Mežacūka
Mõtsaǟrga
Taurs
Mõtsakabbõr
Stirnāzis
Mõtsatika
Stirnu mātīte
Niksārali
Degunradzis
Nirţ
Zebiekste
Īdpūmpaks kamelõz
Vienkupra kamielis
Okš
Lācis
Põddõr
Briedis
Rebbi
Lapsa
Sǟrmõz
Sermulis
Sāralist
Ziemeļbriedis
Sīļ
Ezis
Stepsvorkõz
Somainā žurka
Suslik
Stepjupele; susliks
Suž; suiž
Vilks
Tšounõz
Cauna
Ūdõld
Ūdele; medību sesks
Ūdõrd
Ūdrs
Ūnir Unīr
Miegapele; susuris
Vorabõz
Vāvere
Ilbõks
Lūsis
Rāgiļdkurk
Zvēru rīkle
Sigadnik
Cūkas snuķis
J.
LĪNDÕD – PUTNI
Mäd mõtsiš jelazmidi līedabõd ka pǟgiņ līndõd!
Mūsu mežos atrod mājokļus arī daudzi putni!
Āgirasta
Pelēkais strazds
Ajgar
Dzēse
Akud
Kovārnis
Aragõz
Žagata
Ärktabarkūļõd
Klijāns
Boŗg
Dūkurs
Būs;
īekuļ
Pūce
Dadžlind
Dadzītis
Derk
Cielava
Dīḑ
Zīlīte
Ēņõz
Dzenis
Fazan
Fazāns
Guogõz
Zoss
Īrõdkuļ
Peļuvanags
Kaladeņõz
Sniedze; zivjudzenis
Kanadkuļ
Vistuvanags
Kaņiplinki
Ciglis
Kārnaz
Krauklis
Kazuar
Kazuārs
Keg
Dzeguze
Kilavārikš
Krauķis
Kīvits
Ķīvīte
Kivul
Ķivulis
Klūkõz
Gulbis
Kolibri
Kolibrijs
Kuļ
Piekūns
Kuodapalandõks; dūj
Ūbele; mājas balodis; dūja
Kuodkānaz
Ērglis
Kurg
Dzērve
Mägudkuodkānõz
Kalnuērglis
Māitakūļõd
Maitērglis; lija
Mõtsapīki
Mežirbe
Mõtuks
Mednis
Mustadrasta; liegarasta
Melnais strazds
Nǟlgabūs; kõpsudtseš 
Ūpis
Nǟlgakegid
Puputis; badadzeguze
Nurmpīki
Laukirbe
Īeīr; sikspārmaz
Sikspārnis
Paipõl
Paipala
Palandõks
Balodis
Paŗ
Pīle
Pelikan
Pelikāns
Pešlinki
Bezdelīga
Piedaglind
Žubīte
Piški kajagõz
Mazā kaija
Piškikārnaz
Krauklītis
Piškikuļļ
Apogs
Pōpkana
Pāvs
Punizrīnd
Svilpis
Punkaggõl
Sarkankaklīte
Punrīndad
Sarkankrūtīte
Pivalind
Stārķis
Rēgõl
Svilpgalviņa
Rištknāb
Krustknābis
Sadakēļi
Lakstīgala
Spīg; ilmõkāradlind
Spīga
Spir; vīmõkuļ
Vālodze
Stǟrst
Stērste
Sūrkajagõz
Lielā kaija
Šnep
Sloka
Teddõr
Rubenis
Tšiļļtšaļ
Ceplītis
Tširlinki
Cīrulis
Vārikš
Vārna
Vermlinki
Zvirbulis
Viedkana
Ūdensvistiņa
Kikkāndõks
Gaiļa piesis
Kikšŗikš
Gaiļa sekste
Lindknōb
Putnu knābis
K.
KALAD–ZIVIS
Aņgõŗ
Zutis
Āig
Līdaka
Aikala
Haizivs
Bresmõz; lānõz
Plaudis
Brētļi
Brētliņa
Ēriņ
Siļķe
Forelõd
Forele
Kīskiji vālkala
Plēsīgā valzivs; kašalots
Kīšõz
Ķīsis
Kivgõ vālkala
Ilkņu valzivs
Koggõrs
Karūsa
Lānõz
Ālants
Laš
Lasis
Liesta
Plekste
Līnõz
Līnis
Lutš
Lucītis
Mailõz
Mailīte
Makrocefalo; kašelot
Makrocefalo; kašelots
Mierkrabõz – ilmõ škēridi, kim jālgadõks; palinur; langust
Jūras krabis – bez šķērēm, ar desmit kājām; palinurs; langusts
Miervējõz – omar – kād škērõks
Omārs – ar divām kājām
Īlgaz
Ronis
Ovnõz
Asaris
Rōdapǟ
Karpa
Särg
Rauda
Sīgõz
Sīga
Siļk
Reņģe
Taļ; nēgõz
Nēģis
Tīnta; salakõz
Salaka
Tīrkala
Store
Tūrska
Menca
Ūslimi vālkala
Ūsainā valzivs
Vǟgali
Vēdzele
Vāldakala
Batzivs; beluga
Vējõz
Vēzis
Vīmba
Vimba
Zāndar; zāndakõz
Zandarts
Kūjastõd aņgõŗ
Žāvēts zutis
Kūjastõd siļk
Žāvēta reņģe
Pepiņsiļk
Kūpināta reņģe
Kaladmūmad
Zivju ikri
Kalanīskõd
Zivju pieņi
Kalatībõd
Spuras
Lopukst; kaladtäv
Žaunas; zivju plaušas
Lõvž
Zvīņas
Miervējõdkild
Omāra bruņas
Mõrdadõks
Murds
Sūolõ
Sālīt
Sūolvež
Sālījums
Taļtatškõd
Nēģu tacis
Vējõkūor
Vēža kažociņš
Vējõtaņgõd
Vēža knaibles
Vōŗa
Lākturis
L.
KUODAJELAJID JA LINDÕD – MĀJLOPI UN MĀJPUTNI
Paŗpūoga
Pīlēns
Ǟrga
Bullis
Erzõl
Ērzelis
Ēzel
Ēzelis
Gūogõd; gūogõz
Zoss
Gūogõpūoga
Zoslēns
Jāsõ
Auns
Jemmikālkon
Tītariene
Kabbõr; boka
Āzis
Kālkonõd
Tītars
Kālkonpūoga
Tītarēns
Kana
Vista
Kaņki
Cālis
Kaš
Kaķe
Kašpūoga
Kaķēns
Kēv
Ķēve
Kik
Gailis
Kuodapalandõks; dūj
Ūbele; mājas balodis; dūja
Kuodkõps
Trusis
Lāmbaz
Aita
Niemõ
Govs
Õpkas
Kuilis
Pǟrlkana
Pērļuvista
Paŗ
Pīle
Rūndõdǟrga
Vērsis (kastrēts)
Rūndõdkik – sietõb ja taptõb
Kastrēts gailis – barošanai un kaušanai
Runtš
Runcis
Siga
Cūka
Sigaläpš
Sivēns
Tika
Kaza
Tikaläpš
Kazlēns
Ūoņi;
ūoņpūoga
Jērs
Vaiški
Teļš
Vārza
Kumeļš
Voŗki – rūndõd õpkaz
Vepris – rūnīts kuilis
Ibbi (rūndõd erzõl)
Zirgs (rūnīts)
Elefant tietimi jūŗõ kuoda sizal Indij!
Zilonis veic mājas darbus Indijā!
Tǟtimi:
Kālkonõd jemamā – Meksika; sizal Eiropas – 1530. āigast!
Piezīme:
Tītars 1530. gadā pirmoreiz šķērsoja okeānu; viņa dzimtene Meksika!
M.
AMTI – VISĀDI
Kukkist, boŗ, roppijid, parazitõd ja pǟgiņ mūḑi – 
Kukaiņi, kāpuri, rāpuļi, parazīti un daudzi citi
Ājnakerk
Sisenis
Ārikšt
Sari
Austõr
Austere
Boŗ
Kāpurs
Boŗ
Tārps
Boŗid
Spalīši
Boŗpūoga
Cirmenis
Būmbal
Vabole
Ēbrikš
Zirneklis
Hameleon – kīlast sižalikki
Hameleons – mirdzoša ķirzaka
Indij krokodil
Aligators
Īr
Pele
Jāņboŗ
Jāņtārpiņš; spīgulis
Kānḑinaţ
Vāciņu gliemezis
Kärmi
Muša
Kašk kukki
Kašķa ērce
Kerk
Circenis
Kī
Zalktis
Kiermõz; vērbikštneitst
Ķirmis
Kildkūona
Bruņurupucis
Klaparūška
Klaburčūska
Knišpolip
Sūkļa polips
Knouš; masal
Ods
Kräpakūona
Krupis
Krokodil – sūr sižalikki sizal Nīl
Krokodils – milzu ķirzaka Nīlā
Kūona
Varde
Kūorali mier naţ – aurikõl
Ausainais jūras gliemezis – aurikuls
Kūorpurriji
Mīzene
Kureūška – ūška jāmstamizõst kūoliz Egipt kºņigjemand Kleopatra Kuolmõz
Odze – no odzes dzēliena mira Ēģiptes ķēniņiene Kleopatra Trešā
Kuvi
Kode
Kitūška – Kīnõs kazatõb svõrkõd kittimiz pierast
Bezindes čūska – Ķīnā audzē žurku medīšanai
Lid
Gnīda
Lied tei
Lapu uts
Liedõdnaţ
Lapu gliemezis
Liepalinki; libalaba
Tauriņš
Liestapārmaz
Spāre
Līntaboŗ
Lentenis
Lōta īr
Miega pele
Maibūmbal, ka tambūmbal
Maijvabole, arī ozolvabole
Maibūmbalboŗ
Maijvaboles kāpurs
Mānigļi
Kamene
Māsūoļki
Slieka
Māškadsiskaji, ka piškielefant
Zemeņu dūrējs, arī zilonītis
Migrikki
Cirslītis
Mōmalikki
Mārīte
Mõtsaplaka
Labības blakts
Nigļi; meḑļinki
Bite
Niķ kukki
Aveņu smecernieks
Nūoŗboŗ; pupoboŗ
Cirmeņa kāpurs
Okšsipriki
Skudra, brūnā
Ouvnõmāŗad kuvi
Aveņkode
Ovnõmāŗad purriji
Aveņgrauzis
Pǟrlõdnaţ
Pērļu gliemezis
Pǟtõnaţ
Bezgalvja gliemezis
Pārmaz
Dundurs
Pipa
Kūniņa
Piški ājnakerk
Mazais sienāzis
Plaka
Blakts
Prūš
Prusaks
Sadajaļgi
Simtkājis
Salamandra – sūrsižalikkisug
Salamandra – milzu ķirzaku suga
Sīeldatībi
Stiklspārnene
Sīezõr
Blusa
Siprikki
Skudra, melnā
Sitabūmbal
Mēslu vabole; sūdabambuls
Sižalikki
Ķirzaka
Skorpion – ēbrikš ja vējõz sugli
Skorpions – nāvīgs siltzemju zirneklis; zirnekļa un vēža hibrīds
Sougdõpārmaz
Aklais dundurs
Spānlist kärmi
Spāniešu muša
Spiralnaţ
Spirālgliemezis
Sūrājnakerk; cikad
Lielais sienāzis; cikāde
Sūrvaps
Sirsenis
Svõrkõz; suorkõz
Žurka
Šävgõz
Glodene
Tarakan
Tarakāns
Tei
Uts
Tierād būmbald
Graudu vabole
Ūška
Čūska
Vaksaaigiji
Zemeņēdājs; sprīžmetējs
Vālda siprikki; termit
Baltā skudra; termīts
Vaps
Lapsene
Vaškūška
Kaparčūska
Vijji ēbrikš
Indīgais zirneklis
Vīnõpurriji
Vīngrauzis
Voŗž
Cērme
Zīḑizboŗ
Zīdtārpiņš
Zīḑizliepalind
Zīdtauriņš
Zūmijiūška
Žņaudzējčūska
Amasuglimist sõnad – Dažādi vārdi
Bruņad; kild
Bruņas
Kalg; kesta
Plēve
Kāskõnāgõ
Kažokāda
Kildkūonanāgõ
Bruņurupuča āda - bruņas
Kīsõlkalg
Ķīseļa plēvīte
Krokodilnāgõ – mittõ lebbõ lastõb
Krokodilāda – necauršaujama
Nāgõ
Āda
Rāgiļnāgõ
Zvērāda
Siksnõd
Siksna
Tāmiņtõdnāgõ
Ģērēta āda
Iļdžemḑa kalg
Krējuma plēvīte
Iļkat
Pārklājs
Zamšnāgõ – mägtika nāgõst
Zamšāda – no kalnukazas
Zōlõd
Pazoles
N.
PUSKUD – PUĶES
Puskud ja munt – Puķes u.c.
Akkijipuţkõz; kȭnkapuţkõz; mārdigājna
Madara
Alpõd tēḑ
Alpu zvaigzne
Alpvīviļ; siklamenõz
Alpu vijolīte
Alvij
Apdeguma zāle; aloje
Aļg
Aļģe
Angastõmājna
Vīgrieze
Anīs; kūpusk
Anīss; mēnešziedu tēja
Astõr
Astere
Brukājna; arnika
Trūkuma zāle; arnika
Brūtpusk; māršpuţkõz; estragon – maitsvīļa
Līgavas puķe; estragons – lieto kā garšvielu
Dālij
Dālija
Dillõd
Dilles
Guŗkõājna – kūrlistpuţkõz
Gurķuzāle – dziedē kurlumu
Īrtabar
Pelašķis
Jeipuţkõz; begoni
Begonija
Jemapuţkõz – sidamājna; parazitõdpusk
Māteszāle, augstiņš – sirdszāle; bezdalu kliedētājs
Jemavigaājna – neļk
Naglene – neļķe
Jougbūmbal; goblēḑ
Cūknāši
Jougõmāŗavarž – triperājna
Miltenājs – tripera zāle
Jovgõmāra Jougõmāŗa
Miltene – maksts skalošanai
Kǟngapuţkõz
Kurpīte
Kanni
Pūpols
Kardpusk; amariļ
Smaržpuķe; amarilis
Karnõsīlma; kūonasīlma;
ǟrgakēļ
Vēršmēle
Kastugpuţkõz
Rasaskrēsliņš
Kaškäpa – vāldad ja vīri kaš käpa
Kaķpēdiņa – baltā un dzeltenā
Kaštabar
Kaķaste
Kēzarkrūonõ
Ķeizarkronis
Kieraājna
Kamolzāle
Kievājna; altei
Klepus zāle; kokroze
Kikvārbaz; kikkāndõz
Gaiļpiesītis
Kīpuţkõz
Zalktene
Kividpusk; ešoltsij
Akmenspuķe; ešolcija
Kõŗ; kūonavoža
Skosta; kosa; ašķis
Krǟmpõdājna; sigapusk
Krampjuzāle; cūcene
Kuoiājna
Vērmele
Kuremuna - kaškājna
Velnābols – kašķuzāle; kungu pauti
Kurenaggõrz – Atenlist paņţõ Sokratõn jūomõ sie kaz
Velnarutks – atenieši noindēja Sokrātu ar ši auga nāvējošo sulu
Kuresita
Velnasūds
Louvõsū; kuzõmājna
Lauvmutīte; mīzalu zāle
Lumkīela
Sniega zvaniņš
Majoran
Majorāns
Mārpapsmõz;
Jāņpuţkõz
Māras paparde;
Jāņzāle
Māškõdpū
Zemeņkoks
Mõltsõz; mõltsaz
Balanda
Mōŗipai
Dievkociņš
Mõtsa selerij
Meža selerija
Murtõd sidam
Salauztā sirds – asinsrecētājs
Nǟrbandõks; encian
Ģīboņa zāle; enciāna
Niemõlill
Govju gārse; smirdene; eņģeļu puķe
Piņlill
Stabulene – gārsa
Pivalindnana; tulpusk
Kazroze
Rāndakastugājna
Kāpu smilga
Rāndanizzõz
Kāpu niedre
Rīežpuţkõz
Kokalis
Rōmõ kumalikkist
Romiešu kumelīte; pīpene; zeltene
Ruogõd
Sukuniedre
Rūoguldiājna
Sunīši
Riggõpusk; riggõpuţkõz
Rudzupuķe, zīdene – skaistina tējas krāsu
Selerij
Selerija
Siņņi num; siņņi nuim
Zilziedu virši
Suižmāŗa
Vilkoga
Suormkibar; pingruotõd
Uzpirkstene
Sūrpapasmõz
Lielā paparde – vēdeklis
Timotej
Timotiņš
Tsīes
Ciesa; vārpotne
Tūlkaggõrz – jāḑpuţkõz
Lāčauza, ugunspuķe – drudžuzāle
Tulkõkspusk; agav
Apdeguma zāle; agave
Ūškamāŗa
Zalkšoga
Vāldapuţkõz, ka siņņipuţkõz
Baltā vizbulīte, arī zilā vizbulīte
Vībanta – saddõltebpuţkõz
Vībotne – krītamās kaites zāle
Vīrbapuţkõz
Irbulene
Zvagiļ
Zvagulis
Brāndiļpuţkõz – nvierājna
Asinszāle – raganu kauli
Dadža; jukš
Dadzis
Geranij
Ģerānija
Gladiola
Gladiola
Glicirizpū
Cukurkoks; glicirīzs (lieto sakni)
Hiatsint
Īriss
Hibisk
Altejs
Īslandsāmal – lebbõlēmpuţkõz
Islandes sūna – caurejas zāle
Jōḑājna; drigmõz
Driģene; dulluma zāle
Josmin
Jasmīns
Kegpǟrna
Zalktene
Kieldarikki; kūonapusk
Purene
Kīemgõd; kīmgõd 
Ķimenes – bezdalu kliedētājs
Kõpškäpa
Zaķpēdiņa; zaķķepiņa
Kõpšmāŗa
Žagatiņa
Krantsuogõz – tuppuţkõz
Dzērvactiņa – dzemdes zāle
Kringiļpuţkõz; kringiļpusk
Kriņģelīte – dzeltenās kaites zāle
Krizantem
Krizantēma
Kumaļikki
Kumelīte
Kuŗekalvier
Reibuma airene
Kurgvārbaz
Vārnukāja
Lajgajukš; vanapois
Slepenais dadzis; vecpuisis
Lefkoj
Lefkoja
Liānõz
Liāna
Lilij
Lilija
Lillājna
Lipstoks; lupstājs
Lūozberlēḑ
Laurulapa
Magḑiārmaz
Saldā mīlestība
Maipusk; niemkēļ
Maijpuķīte; kreimenīte
Maripusk
Margrietiņa; mārpuķīte
Mõtsanodal
Kārpu zāle; sārmene
Musta tīera; kurenana;
õpkasambõd; jemapuţkõz
Melnais rudzugrauds; velna rags; kuiļa zobs; mātes grauds
Nǟrbandõksājna – lavandõl
Ģīboņa puķe – lavendele
Pǟvapuţkõz; pǟvapusk
Saulespuķe
Pǟvatȭrvandõks
Kaulroze, arī sauleslāpa
Pētõrjūŗ
Norgalvīte
Pīņdžaz; pīndžapuţkõz
Vircele
Piņripskõz
Suņuburkšķis
Piţkājna
Pērkone
Põddõrsāmal – rīndadtebājna
Briežragsūna – diloņzāle
Punni bokamuna
Bitene;
āžupauti
Pūšõlājna; alant
Pūšļa zāle; staģe, arī ālants
Rūogõz
Niedre
Sāņājna
Donis
Sīezõrājna – pǟpodudpuţkõz
Sūrene – galvassāpju zāle
Sigadsemḑa
Pienene; cūkpiene
Siganāţõz; kallõd
Cūkauši, arī kallas
Sīlmaājna; izop
Acuzāle; izops
Siņņi kalvier; mokodpusk; nīerõdvigan
Zobenājs; zilā skalbe; nieruzāle
Sklerozlagtiji – koreandõr
Bezdalu zāle – sklerozes kliedētājs; koreandrs
Sõggõlājna – naipuţkõz
Asinsp[uķe – sieviešu zāle – strutene
Sužmāŗapūpusk – kužpuţkõz
Vilkābeles zieds – urīna dzinējs
Tō’rmõztam; igtijiājna
Sviedru zāle; ozolzīle (tējā)
Torapuţkõz – vastõ mǟr, koler
Darvaspuķe, arī spulgnaglene – pret koleru, mēri
Tsingājna; karotin
Karotne; skorbuta tēja; cingas zāle
Umāl
Apinis
Ūškamāŗa
Čūskoga – maukupuķe
Vālda kalvier – sīlmaājna
Kalme, arī šķelba – acuzāle
Vālda num; vālda nuim
Baltziedu virši
Vāldanodal;
īrõdpuţkõz
Baltā nātre – dūrēju zāle
Veržliki
Trīsene; lucerna; furaža
Viedājna
Ūdenszāle
Vigakik; viedlilij
Baltā ūdensroze – ūdenslillija
Virrõz; virrõd
Vaivarāji; vaivariņi
Vistarijpuţkõz
Ķīnas smaržpuķe; vistarija
Ibizkīela; nīemkīela
Pulkstenīte
Ibizkumaļikki
Zirgkumelīte
Ǟrmiņpuţkõz
Sirsenīte
Rāndagadagõz
Šķēpene
Mȭkadājna
Labdūša; raudenīte
Vollājna
Burvības zāle; furaža
Vīriābiļ
Dzeltenais āboliņš
Meḑļinkizpuţkõz; melis
Bišumētra; melisa
Pubalēḑ
Gremojamā zāle – puplašķis
Peppõrments; peppõrminte
Piparmētra
Īrtabar
Tītarzāle; pelašķis
Mīelsõpīļ
Neaizmirstulīte
Mirt – brūţpuţkõz
Mirte – līgavaspuķe
Nartsis
Narcise
Suižpuţkõz; sužājna
Vilkakūla
Krēs
Krese
Jougpuţkõz
Ūdenslilija
Vīrijougpuţkõz
Dzeltenā ūdenslilija
Kõpsakājna
Zaķskābene; zaķkāposts
Appõaiņi
Skābenes
Jumalkež;
ūškapuţkõz;
Jāņpusk
Dzeguzene, arī pautupuķe
Vāldatēḑ 
Pienazvaigzne
Tūoimkizmāŗa, ka krōjpaājna
Ievasoga, arī kraupja zāle
Punnipuţkõz
Magone
Liepakūztõbājna; liepaājna
Ganusoma; plikstiņš
Kūzājna; sūokūzõ
Jāņeglīte
Peonij
Peonija
Pētõrsīļõd
Pētersīļi
Bokapuţkõz; kabbõrpusk; sidamājna – vastõ artrit
Bukusakne; sirdszāle;
ģiktszāle – pret artrītu
Riekājnalēḑ 
Ceļmalīte; ceļmallapa
Īevīviļ
Naktsvijole
Kastugājna
Smilga
Māvigaājna
Ziepenīte
Pešļinkizsīlma
Bezdelīgactiņa
Tävdājna
Lakači – plaušuzāle
Bokamuna; jāņkoņţa
Silpurene – miegazāle
Rabarber
Rabarbers
Võidagpusk; kramapuţkõz; ibizkieldarikki
Gundega – nodzen kašķi, varžacis un kārpas
Rīndadājna
Krēpuzāle; vārpu zāle
Pūšõlājna; rezēda
Pūšļa zāle; rezēda
Zvagiļ
Zvagulis
Rūož
Roze
Rūtõz  - ārmastõmizpusk
Rūta – mīlas puķe
Sidamājna; semḑaājna; nōrag
Sirdszāle; pienazāle; noraga
Närvõdājna; salvij
Nervu zāle; salvija
Jāḑpuţkõz – magudājna – spektõbpusk; plēdõrpusk
Drudža zieds – kuņģa zāle – treknuma puķe; plūkšķuzieds
Lambõtabar; kēvnǟna; kanajālga
Laimiņi – pret hemoroīdiem
Voļgpuţkõz
Salmene
Vanaǟmaǟrkiļ
Kūla
Nūrmidkūzõ; vanatā’ţiabbõnd; mõtsa sigadnum
Laukeglīte; vecāvīra bārdiņa; meža timiāns
Kuzpuţkõz
Plaukšķene
Sinep
Sinepes
Ārmazpuţkõz – razajūŗ
Kaisles zāle – tauksakne
Vilkõdritskõl – ārmastamizpusk
Mežrozīte – ogu tēja uzmundrina dzimumorgānus
Räugõz – salatõd
Virza – salātaugs
Salatõdājna
Salātuzāle
Rǟnkapuţkõz
Tuksnesīte; mātere
Kurgsīlm – oksõntebājna – sizal Ceilon 
Dzērvesacs – vemjamā zāle – čilibuha koka auglis – aug Ceilonā
Ǟrkiļ
Vilku vālīte
Kašrattõd
Trepīte
Voržpuţkõz; vordaiņi; nõggõldzesmidi
Cērmju zāles; biškrēsliņš
Pǟrnaēdrõmõdi
Liepziedi
Sigadnum
Mārsils; timiāns
Nummiž; nummižjūŗ
Retējs
Ābiļ
Āboliņš
Niemõkīmgõz
Govjķimene
Võrõzjema; lestneitst
Atraitnīte
Kūldakaggõrz
Zeltauzīte
Tulpusk
Mūkukrese
Tulp
Tulpe
Pāistigājna; rīndadpusk; vāldamagpuţkõz; tabakājna
Lēpene; krūšuzāle; baltvēdere; tabakas atvietotājs
Nodal – sūrnodal ja rōdanodal – vastõ vierlebbõlēmājna
Nātre - platlapu nātre un sīklapu nātre – pret dizentēriju
Boldõrjāņ
Baldriāns
Oksõntõbājna; osõntõbpuţkõz; cemeriņ
Vemjamā zāle – cemeriņi
Īdõksmiejoud; pǟvakīndõl; siganǟna
Deviņvīrspēks; saulessvece; lāčausis
Verben
Vainagpuķe; verbena
Īrjērnaz
Peļzirnis
Tālapuţkõz
Ziemciete
Vīviļ
Vijolīte
Oksõntõbpēgõz - allõ kurgsīlma!
Vemjamais rieksts – sk. zem dzērvesacs
Muda – jedst māškõz!
Jūraszāle – ideāls mēslojums zemenēm!
Ingvär – maitsvīļa – sizal Indij!
Ingvers – garšviela  - aug Indijā!
O.
AMATNIKAD – AMATNIEKI
Amatnikad, amat, amatīer – Amats, profesija, amatieris
Abbõndajaji – Bārdskuvis
Abbiņi
Bārda
Abbõndajtõks
Frizētava
Ajam abbiņi
Skūt bārdu
Ajjõ abbiņi
Bārdasnazis
Āŗa
Suka
Iedõm abbiņi – ibukši – ūsidi – kintši
Apgriezt bārdu – matus – ūsas – nagus
Kārdõd
Smaržas
Kem
Ķemme
Kīntši
Nagi
Pūdõr
Pūderis
Spīegiļ
Spogulis
Škērõd
Šķēres
Ūsidi;
ūsõd
Ūsas
Ibukši
Mati
Umbliji – Drēbnieks un šuvēja
Āŗõn
Drāna
Būomvīla
Kokvilna
Kāngaz
Audums
Lānga
Diegs
Nõggõl
Adata
Pǟnõggõl
Kniepadata
Parantõ
Labot
Pingrūt; suormkibar
Uzpirkstenis
Umblõ
Šūt
Vadmõl
Vadmala
Villi āŗõn
Vilnas drāna
Zīḑi
Zīds
Āŗõnbd
Apģērbs
Gūngaserk
Brunči
Kātsõd; bikšõd
Bikses
Pūsiepa – Galdnieks
Aš (rattõd)
Ass (ratu)
Ēviļ
Ēvele
Ēviļbenk
Ēvelsols
Kȭŗ
Ritenis
Kīelk
Sporta kamaniņas
Kīraz
Cirvis
Līmõm
Līmēt
Nabagõz
Svārpsts
Pulīertõm
Pulēt
Puraz
Kalts
Pitt
Muca
Rattõd
Rati
Rieggõd
Ragavas
Sāņ
Kamanas
Tīelōda
Darbagalds
Viggõltõm
Urbt
Zōjg
Zāģis
Läb
Logs
Lūok (ibbi)
Loks (zirga)
Riņķ
Loks (riņķis)
Siepa; kaļaj – Kalējs
Addõrz
Spīļarkls;
čačis
Äggõz
Ecēšas
Dakš; ang
Dakša
Ēzõ
Ēze
Jūotõ
Lodēt
Läbḑi
Lāpsta
Lakt
Lakta
Lōdaang; gaffõl
Dakšiņa
Naggõld
Naglas
Nītõbmašin
Pļaujmašīna
Reja
Grābeklis
Rōda
Dzelzs
Smēḑ
Smēde
Sūraddõrz
Lemešarkls
Sūrdakš, kuolmsūormõd ang
Lielā dakša, trīsžuburu
Sidud
Ogles
Taggõ
Kalt
Taggõ ibist; tagam ibist
Apkalt zirgu
Taņgõd
Knaibles
Tīerōda
Tērauds
Tīeažad
Darbarīki
Vazar
Veseris;
āmurs
Ibizrōda
Pakavs
Kamerton
Kamertonis; diapazons
Mīrnika – Mūrnieks
Dakstiņ
Dakstiņš
Grant
Grants
Jõugõ
Smilts
Kālka
Kaļķis
Kell
Ķelle
Kiv
Akmens
Säv
Māli
Siegandõks
Java
Tēgal
Ķieģelis
Vež
Ūdens
Vōg
Līmeņrādis
Knaš kuoda!
Skaists nams!
Kengšepa – Kurpnieks
Bruziļ
Brezents
Kǟngad
Kurpes
Kap
Kape
Lāista
Lieste
Nāgõ
Āda
Nāskiļ
Īlens
Pāika
Ielāps
Pūolzōlõd
Pazole
Sāpkõd
Zābaki
Špeilõd: pū, rōda
Špeiles: koka, dzelzs
Toppiļ
Papēdis
Umblõm mašinõks
Šūt AR mašīnu
Saddõlsiepa – Seglinieks
Filts
Tūba
Pāļgõd; pāļgaz
Silksnis
Panmõ rādad sūzõ
Iezabināt
Piņrangõd
Suņa uzpurnis
Rāgõd
Streņģes
Rangõd
Iemaukti
Raņgpūd
Sakas
Rōdad
Laužņi
Saddõld
Segli
Sǟlgakuoţ
Mugursoma
Uoļmõd
Groži
Viržõld
Slejas; vērzeles
Ibižažad
Aizjūgs
Pletizõr
Gludeklis
Munt amatõd spetsialistõd – Citu profesiju speciālisti
Ārõndpiezziji
Veļas mazgātāja
Būmēstar
Namdaris
Dreimaņ
Virpotājs
Finantsist
Finansists
Fotograf
Fotogrāfs
Karšiji
Kārsējs
Kīelmiez
Valodnieks
Kōpmiez
Tirgotājs
Kūoršõnpūstiji
Skursteņslauķis
Māldõr; bīldtornika
Gleznotājs
Mārkadkuoŗŗiji
Marku krājējs
Mašinţǟḑõkubpaņņiji
Mašīnburtlicis
Naturalist
Naturālists
Rāntõdtīetimi
Poligrāfists
Rasīertiji
Rasētājs
Rōviņtiji
Krāsotājs
Rovvīļakuoŗŗiji
Folkloras vācējs
Šlessõr
Atslēdznieks
Zārkadtēji
Zārku taisītājs
Žonglīertiji
Žonglieris
Kīlladiji ja munt…
Zvanītājs un citi…
Rātundiji; numismat
Vecu naudu pazinējs un krājējs; numismāts
Spitskõ etiketõd kuoŗŗiji; filumenist
Sērkociņu etiķešu krājējs; filumēnists
P.
JELAMI – DZĪVE
Kuoda – Mājas
Aliztas
Apakštase
Benk
Sols; beņķis
Dek; kat
Gultassega
Eḑḑiāŗõn
Priekškars
Glāz
Glāze
Glāzõd; läbglāz
Stikls
Kāj
Karote
Käp
Skapis
Kougõl
Abra
Krūz
Krūze
Kūoršõn
Skurstenis
Läb
Logs
Läbārõnd
Aizkari
Läblōda
Slēģis
Laggõd
Griesti
Lamp
Lampa
Laţist läblōda
Latiņu slēģis
Lēbaōj
Maizes krāsns
Lōdaang; gaffõl
Dakšiņa
Lūdõ
Slota
Matrats
Matracis
Mīr
Mūris
Ōj
Krāsns
Ōjeḑḑi; kēk
Virtuve
Paḑa
Spilvens
Pada; katļa
Katls
Palag; linā
Palags
Pānda glāz sizzõl; glāzõ; glāzõm
Stiklot
Pann
Panna
Paņņ
Spainis
Pȭrand
Grīda
Plān
Plāns
Plīţ
Plīts
Poţa
Pods
Potiļ
Pudele
Rai
Krēsls
Rokkõn; līemõnkouš
Zupasbļoda
Sāina
Siena
Sävpõrand
Klons
Sīlmadārõn
Dvielis
Sīlmavied kouš
Mazgājamā bļoda
Spīegiļ
Spogulis
Spīegiļglāz
Spoguļstikls
Tariļ
Šķīvis
Tētas
Tējas tase
Tsepitōj
Cepeškrāsns
Tsepitõn kouš
Cepešbļoda
Tuba
Istaba
Ukš
Durvis
Vailisāina
Starpsiena
Veis
Nazis
Sīemnāigad ja nänt tūorainõd – 
Ēdieni un to izejvielas
Āinadtē
Zāļu tēja
Apatõks
Mīkla
Appõn iļdžemḑa
Skābais krējums
Appõnsēmḑa
Rūgušpiens
Borštš
Borščs
Gārbandlīem; mors
Dzērveņu dzēriens
Grūbõd
Grūbas
Joud
Milti
Jūodõ
Dzert
Jūojmiez
Patakas
Kaffõ
Kafija
Kakud
Rauši
Kala
Zivs
Kaladlīem; kaladzup; kaladrok
Zivjuzupa
Kefir
Kefīrs
Kēvsemḑa; kumis
Ķēvespiens; kumiss
Kīet; zapt
Ievārījums
Kotletõd
Kotletes
Kumis appantõd
Kumiss raudzēts
Kuppõnsēmḑa
Biezpiens
Lēba
Maize
Likier
Liķieris
Mȭka
Desa
Manna
Manna
Muna
Ola
Pankokud
Pankūkas
Pietk
Paniņas
Rajgavoza;
škink
Šķiņķis
Rȭskõ iļdžemḑa
Saldais krējums
Raza
Tauki
Riggilēba
Rupjmaize
Sandrok
Biezputra
Sēmḑa
Piens
Sēmḑazup; sēmḑarok
Pienazupa
Sōjalēba; vāldalēba
Baltmaize
Spek
Speķis
Sūkõl; semḑalīem
Sūkalas
Sulatõd raza
Kausēti tauki
Sūrjelaivoza;
ǟrgavoza
Liellopu gaļa
Sūrmõd
Putraimi
Šnapt
Šņabis
Tē
Tēja
Tsitronlīem; limonad
Limonāde
Vȭidag
Sviests
Vīnõ
Vīns
Vīnõmāŗadlīem; most
Vīnogu sula
Vīrdig
Misa
Voll
Alus
Voza
Gaļa
Vozarok kukkiļdõks
Gaļas ķiļķeni Gaļas zupa ar ķiļķeniem ?
Žūpõ
Žūpot
Žūpõm
Dzirdināt
Leibõ ūdõm
Cept maizi
Pannõ pǟl ūdõm
Cept uz pannas
Tsepitõ ūdõm
Cept cepeti
Ūdõ; autõ
Cept; sautēt
Ȭdõgist
Vakariņas
Jūodõažad
Dzērieni
Lȭinagist
Pusdienas
Pierrõlȭinagist
Launags
Vodagist; brūokst
Brokastis
Ārõnd – Apģērbs
Allistkātsõd; allisbikšõd
Apakšbikses
Blūz
Blūze
Ežārõn
Priekšauts
Gūngaserk
Brunči
Gurt; niņ
Josta
Jak
Jaka
Kaggõlstēki
Apkaklīte
Kalošõd
Galošas
Kāļ
Prievīte
Kamoššõd
Gamašas
Kāskõ
Kažoks
Kāskõkibar
Kažokcepure
Kātsõd; bikšõd
Bikses
Kīedvīzõd
Striķu vīzes
Kildkibar; kīvõŗ
Bruņucepure; 
Kleit
Kleita
Klikātõd
Klikatas
Krīzdõg
Lakats
Läpšsidukst
Autiņi
Mantõl
Mētelis
Miedpūoļiz kibar
Vīriešu cepure
Naistpūoļiz kibar
Sieviešu cepure
Nana arõn; nana krīzdõg
Kabatas lakatiņš
Paštāl; paštāli
Pastalas
Piezārõnd
Veļa
Pū toppiļd
Tupeles (koka)
Pūolsāpkõd
Šņorzābaki
Sāpkõd
Zābaki
Serk
Krekls
Sidukst
Auti
Siksnõz
Siksna
Sõvvõkibar
Vasaras cepure
Sukad
Zeķes
Sukadpidaji
Zeķturi
Šall
Šalle
Šlips; kravat
Kaklasaite
Tāla kibar
Ziemas cepure
Trāgõd
Bikšturi
Tšībõd
Čības
Ūt
Platmale
Vest
Veste
Vīmõmantõl
Lietusmētelis
Vīzõd
Vīzes
Katuks – Jumts
Dakstiņ
Dakstiņš
Kārda
Skārds
Kild; lāstõs
Skaida
Lōda
Luba
Šifõr
Šīferis
Šindõl
Šindelis
Voļg
Salms
Vāņ kila sõnadõks:
Lūk, lauka vārdi:
Rī
Rija
Pīņtig
Sprigulis
Āinad kīņ
Siena šķūnis
Vīļa kīņ
Labības šķūnis
Āita
Klēts
Kīeldaŗ; pagrõb
Pagrabs
Kanadtaļļ
Vistukūts
Vīrtša
Virca
Puņp
Pumpis
Kouv
Aka
Rattõdkīņ
Ratnīca
Taļļ; raţ
Kūts
Taļväg
Mēsli
Tubapēļi; bºņig
Bēniņi
Sōna
Pirts
Q.
ĀIGA – DABA
Ājga ja ila nǟdmist – Laiks un dabas parādības
Jei
Ledus
Kastug
Rasa
Knaš
Skaists
Kīlma
Sals
Kīlma
Auksts
Lem
Silts
Liega
Dubļi
Lum
Sniegs
Ōla;
ǟrma
Sarma
Pǟvaļikki
Saulains
Pīlad
Mākoņi
Piļļi
Apmācies
Piškikīlma
Salna
Põrm
Putekļi
Ragdõ
Krusa
Rūost
Rūsa
Sieldõ
Skaidrs
Sula
Atkusnis
Tōvaz
Vētra
Tūļ
Vējš
Tūļi
Vējains
Tuļļi
Karsts
Ud
Migla
Vīmõ
Lietus
Ājga ja sie jaggõmi – Laiks un tā iedalīšana
Ājgast
Gads
Ājgasājga
Gadalaiks
Sigži
Rudens
Kievad
Pavasaris
Sõvvõ
Vasara
Tāla
Ziema
Kūd – Mēneši
Janvār = ūžājgast
Janvāris
Februār = kīndlepǟva
Februāris
Marts = past
Marts
April = kõļim
Aprīlis
Mai = liede
Maijs
Jūni = jāņpǟva
Jūnijs
Jūli = ājna
Jūlijs
August = vīļa
Augusts
Septembõr = sigž
Septembris
Oktobõr = vīm
Oktobris
Novembõr = mart
Novembris
Detsembõr = talžpivad
Decembris
Kū – Mēness
Kū fāzõd
Mēness fāzes
Nūoŗkū
Jauns mēness
Ežmi neļļõzjagu
Pirmais ceturksnis
Tävž kū
Pilns mēness
Perri neļļõzjagu
Pēdējais ceturksnis
Vana kū
Tukšs mēness
Nädiļ, pǟvad, pivad, touvõpūold – 
Nedēļa, dienas, svētki, debesspuse
Nädiļ
Nedēļa
Pivapǟva
Svētdiena
Ežžõmpǟva
Pirmdiena
Tūoiznapǟva
Otrdiena
Kuolmõndpǟva
Trešdiena
Neļļõndpǟva
Četurtdiena
Brēḑõg
Piektdiena
Pūolpǟva
Sestdiena
Pivad – Svētki
Ežmi Mai 
Pirmais Maijs
Oktobõr Revolutsij
Oktobra Revolūcija
Ūžājgast
Jaungads
Pǟva
Diena
Īe
Nakts
Pǟvaīe
Diennakts
Stuņḑ
Stunda
Pūolstuņḑ
Pusstunda
Neļļõzjagu stuņḑõ
Stundas ceturksnis
Minot
Minūte
Sekund
Sekunde
Tertsij – ikš kūdkimdõz jagu sekundõ; sieda ājga aigõ saggõld kõlbatõb võikslimiz rezultatõd jarakītimizõks!
Tercija – sešdesmitā daļa sekundes;
šo laikamēru bieži pielieto sacīkstēs rezultātu noteikšanai!
Sīlmapilk
Acumirklis
Ȭdõg
Vakars
Ȭdõgsieldõm
Vakarblāzma
Lȭinagstāiga
Pusdiena
Obbõ
Vēlu
Pūolīe
Pusnakts
Ūomõg
Rīts
Ūomõgum; koitõ
Rītausma
Varrõ; varald
Agri
Vešprājga
Mijkrēslis
Piţnikēr
Varavīksne
Tabartēḑ
Astes zvaigzne
Tēḑ
Spīdeklis
Touvõ
Debess
Touvõ keja
Debess ķermenis
Touvõkst
Debessjums
Ȭdõg tēḑ
Vakarzvaigzne
Amnämmit; kosmos
Visums; kosmoss
Mākiera
Zemeslode
Pǟva
Saule
Pīla
Makonis
Planet
Planēta
Puddijitēḑ
Komēta
Puoj naggõl;
Polartēḑ
Polārzvaigzne
Tēḑ, tǟdõd
Zvaigzne, zvaigznes
Ūomõgtēḑ
Rīta zvaigzne
Jedal
Dienvidi
Māgõr = ūomõg
Austrumi = rīti
Puoj
Ziemeļi
Touvõpūold:
Debesspuses:
Vežgõr = Ȭdõg
Rietumi = vakari
Vermõd ja ummist – Krāsas un īpašības
Āgi
Pelēks
Āļaz
Zaļš
Bēš
Bēšs
Blond
Blonds
Bronz
Bronzas
Brūni
Brūns
Duma
Tumšs
Kanelbrūni
Kanēļbrūns
Kērabi
Raibs
Kuldi
Zelta
Lilla
Lillā
Mustad
Melns
Õbḑi = õbdõ
Sudraba
Punni
Sarkans
Purpur
Purpura
Rōza
Rozā
Rūtlimi
Rūtains
Siņņi
Zils
Trēplimi
Strīpains
Vālda
Balts
Valdzi
Gaišs
Violet
Violets
Vīri
Dzeltens
Zirmi
Sirms
Äbjõva
Slikts
Äbknaš
Nesmuks
Ādõz
Šaurs
Almõl
Lēts
Jamdõ /baļk/
Resns /baļķis/
Jõva
Labs
Knappõ; trapša
Bezspēcīgs
Knaš
Skaists
Kuordõ
Augsts
Laigā
Plats
Lītõ
Īss
Lougli
Gauss
Madali
Zems
Nūoŗ /rišting; jelaj/
Jauns /cilvēks; dzīvnieks/
Pakandi
Ātrs
Piški
Mazs
Pitka
Garš
Sangdõ /mīr/
Biezs /mūris/
Sangdõ /mõtsa/
Biezs /mežs/
Tõvrõz
Dārgs
Ūž /aža/
Jauns /lieta/
Vaitõ /pappīer/
Plāns /papīrs/
Vana
Vecs
Veggi; viššõ
Stiprs
IV.
RÕKANDIMI – SARUNA
TEMATLIST LĪVÕKIEL SÕNAD NÄGŢÕKS
– TEMATISKI LĪVU VALODAS VĀRDU PARAUGI
a.
Tēriņţõmi ja tuntõbõks sāmi – Sasveicināšanās un iepazīšanās
Tēriņtš!
Sveiki!
Tienu!
Paldies!
Tencinu!
Jõva ūomõg, sõbra!
Labrīt, draugs!
Jõva pǟva, kāima! /nābõrg!/
Labdien, kaimiņ! /nāburg!/
Jõva ȭdõg, perimiez!
Labvakar, saimniek!
Jõvvõ īedõ!
Ar labu nakti!
Pālaks, istagõd!
Lūdzu, sēdieties!
Täd nimm?
Jūsu vārds?
Min nimm – Juri /Pētõr/
Mans vārds – Juris /Pēteris/
Täd lȭjga nimm?
Jūsu uzvārds?
Minda nutab Kāpberg
Mani sauc Kāpbergs
Sidamli tienu!
Sirsnīgs paldies!
Tienandõks!
Kumārd!
Pateicos!
Klanos!
Ma väggi tienub!
Es ļoti pateicos!
Āndagõd āndõksõks!
Piedodiet!
Atvainojiet!
Kui täddõn jõvist lǟb?
Kā Jums klājas?
Tienu, jõva!
Paldies, labi!
Väggi jõvist!
Lieliski!
Vondzist riekkõ!
Laimīgu ceļu!
Tīerat pǟl!
Tīera irg pǟl!
Uz veselību!
Laz täddõn jõvist läkkõ!
Lai Jums labi klājas!
Tēriņtš!
Ardievu!
Laz jelagõ Oktobõŗ Revolutsij!
Lai dzīvo Oktobra Revolūcija!
Laz jelagõ Ežmi Mai!
Lai dzīvo Pirmais Maijs!
Laz jelagõ Nõvkub Sotsialistlist Republikõd Īt!
Lai dzīvo Padomju Sociālistisko Republiku Savienība!
Laz jelagõ:
Lai dzīvo:
vastalõz!
vienlīdzība!
voņ!
laime!
veļļõz!
brālība!
tīe!
darbs!
vāldimõz!
brīvība!
arm!
miers!
Tagam mȭkõd kindžrōdõks!
Pārkalsim zobenus lemešos!
b.
Rõkandimi iļ jelamiz – Saruna par dzīvi
Irgõm sǟtõ lapsõldvolmõst!
Sāksim ar nevainīgo bērnību!
Sie pierrõ tulab knaš nūoŗõz
Tai seko skaistā jaunība
Nūoŗd sābõd eņtšvaid tuntõbõks,
Jaunieši savstarpēji iepazīstas,
armastõbõd
iemīlas,
jatkub kīldõkst,
seko saderināšanās,
kūoža,
precības,
mielõ lēmi / naiz võtami,
apprecēšanās,
kāzgõnd,
kāzas,
laps sindimi,
bērna piedzimšana,
riškist.
kristības.
Tidard sābõd pedagogõdõks
Meitas kļūst par pedagoģēm
Kītõb kīeldmied
Slavenas valodnieces
Pūogad sābõd suodamiekõks
Dēli kļūst par karavīriem
Sāb grād
Iegūst grādu
Ulstõbõd kuoŗdist dīenast
Sasniedz augstu dienesta pakāpi
Sābõd maršalkõks
Kļūst par maršalu
Tulab vannit
Pienāk vecums
Rišting kūolõb
Cilvēks mirst
Tieb sūrd pivaastimist
Rīko lielas svinības
Matukst, peijõd
Bēres
Mits āigastõ Täddõn um?
Cik Jums gadu?
U Tēg ūotõ nāista võttõnd /mīelõ lǟnõd?
Vai Jūs esat precējies?
Või Tēg ūotõ abjellõnd?
Vvai Jūs esat precējusies?
Mits lapsta Täddõn um?
Cik Jums bērnu?
Kui sūr um Täd aim?
Cik liela ir Jūsu ģimene?
Mēg – kuolmtuoistõn personõ
Mēs esam trīspadsmit personas
Mina um se kuolmõztuoistõnz
Es esmu tas trīspadsmitais
Min ǟma minda väggi ārmastõb
Mana māmiņa mani ļoti mīl
Min vanaǟma ja vanatāţi jelist kõzižis pušmõ ājgal
Mana vecmāmiņa un vectētiņš dzīvoja bargajos klaušu laikos
(Siz) pušmõ roušti saggõld (ilmõ sītõ) pieksistõ
(Tad) klaušu cilvēkus bieži (bez kādas vainas) pēra
Pieksõ – nūjõks, pieksõ – pātõgõks, pieksõ – pletõks, pieksõ – jautõdõks
Pēra gan ar nūju, gan ar pātagu, gan ar pletni, gan ar rīkstēm
Min lapsājgald um īend mīelõ knaš ȭdõgvībtimi
No manas bērnības atmiņā palikusi jaukā vakarēšana
Sūrd tiebõd jegaikš entš tīedõ
Lielie strādā katrs savu darbu
Mäddõn – piškistõn – rištjema nīžiz amaimliži muiniznīžidi
Mums – mazajiem – krustmāte stāstīja visbrīnišķīgākās pasaskas
Tabizmõ ka tabandõkši
Minējām arī mīklas
Ama vǟrtli amast kūltõdõst min pierast voļ äbundõb nīž iļ “Toraida Ruož – Maija”
Visvērtīgākais no visa dzirdētā man bija neaizmirstamais stāsts par “Turaidas Rozi – Maiju”
Rišting jelamiz irg um kītõb kuolm sõnaks: rišting sīndõb, kāndatõb, kūolõb!
Cilvēka dzīves gaitas izsakāmas trijos vārdos; cilvēks dzimst, cieš, mirst!
c.
Iļ ājga – Par laiku
Tämpõ um knaš ājga!
Šodien ir skaists laiks!
Eggiļ voļ äbjõva ājga!
Vakar bija slikts laiks!
Mūpõ sadab vīmõ!
Rīt līs lietus!
Kīlma ājga!
Laiks ir auksts!
Lem ājga!
Laiks ir silts
Kūja ājga!
Laiks ir sauss!
Tūļi – touvi
Laiks ir vējains
Piţki!
Ierūcās pērkopns!
Piţkiz ājga!
Pērkona negaiss!
Valktõb!
Zibeņo!
Pǟvaļikki pāistab!
Saule spīd!
Piţki boratõb!
Pērkons rūc!
Lebtūļ!
Caurvējš!
Piţkiz ājgal äb tuoḑ jūokšõ /ailõ!
Negaisa laikā nedrīkst skriet!
Pakand īrgõb kīlmõ!
Drīz sāks salt!
Vīmõ!
Lietus līst!
Vīmõ vīsõtõ!
Lietus smidzina!
Vīmõ kastab!
Lietus rasina!
Ragdõ sadab!
Krusa krīt!
Lum sadab!
Sniegs krīt!
Lum vādstõb!
Sniegs puteņo!
d.
Ājgastājgad, pǟva, kīela – Gadalaiki, saule, pulkstenis
Sigži īrgandõks um kādkimdõ kuolmõz septembõrs, kīela kakškimdõ ikš ja kakškimdõ nēļa minots
(1963. gada) rudens sākums ir divdesmit trešajā septembrī, pulksten divdesmit vienos un divdesmit četrās minūtās
Kievad īrgandõks um kādkimdõežmis märtsõs, kīela ikštuoistõn ja kakškimdõ minots
Pavasara sākums ir divdesmit pirmajā martā, pulksten vienpadsmitos un divdesmit minūtēs
Sõvvõ īrgandõks um kādkimdõ tuois jūnijs, kīela kūž ja nēļa minots
Vasaras sākums ir divdesmit otrajā jūnijā, pulksten sešos un četrās minūtēs
Tāla īrgandõks um kādkimdõ tuois detsembõrs, kīela seistuoistõn ja kāds minots
Ziemas sākums ir divdesmit otrajā decembrī, pulksten septiņpadsmitos un divās minūtēs
Kuna /misājgõl/ pǟva kārgõb?
Kad saule lec?
Kuna /misājgõl/ pǟva lǟb lūojõ /māzõ/?
Kad saule riet?
Mitsmi dātõm tämpõ um?
Kāds šodien datums?
Tämpõ um kakškimdõ ežmi novembõr
Šodien ir divdesmit pirmais novembris
Kui vana Tēg ūotõ?
Cik vecs Jūs esat?
Minnõn um kūžkimdõ kūž ājgastõ
Man ir sešdesmit seši gadi
Ājgastõn um kakštuoistõn kūdõ
Gadam ir divpadsmit mēnešu
Pǟvan um kakškimdõ nēļõ stuņḑõ
Dienai ir divdesmit četras stundas
U täddõn um kīela?
Vai Jums ir pulkstenis?
Nǟ, minnõn um kīela
Jā, man ir pulkstenis
Minnõn um:
Man ir:
käd kīela,
rokas pulkstenis,
sāina kīela,
sienas pulkstenis,
kabat kīela,
kabatas pulkstenis,
virgtiji kīela.
modinātājpulkstenis.
Um ka pǟva kīela
Ir arī saules pulkstenis
Mits kīela um?
Cik ir pulkstenis?
Neļļõnd jagu kād pǟlõ
Ceturksnis uz diviem
Pūol kakš
Pusdivi
Kuolm nēļlõz jaggõ kuolm pǟlõ
Trīs ceturkšņi uz trim
Vīžtuoistõn minotõ pūtõb kuolmõst
Bez piecpadsmit minūtēm trīs
Vīžkimdõ īdõks minotõ iļ kādkimdõ kuolm
Piecdesmit deviņas minūtes pēc divdesmit trijiem
Seis minotõ pūtõb kādkimdõ nēļast
Septiņas minūtes pirms divdesmit četriem
Min kīela um jedsõ /Min kīela rūoikõb/
Mans pulkstenis steidzas
Sin kīela um tagan
Tavs pulkstenis atpaliek
Täm kīela um õigi
Viņa pulkstenis ir pareizs
Minnõn um hronometõr
Man ir hronometrs
Mäd Pumpur statsij jūsõ um sūr nēļapūoļi torņkīela
Pie mūsu Pumpuru stacijas ir liels četrpusīgs torņa pulkstenis
Māzõ puddõn meteor kiv
Nokrituša meteora akmens
Vālda blīvõz  pīla
Balts blīvs mākonis
e.
Iļ kuod jelamiz – Par mājas dzīvi
Mina tāb sīedõ
Es gribu ēst
Minnõn um sīemiz nǟlga
Esmu izsalcis
Mina äb tā sīedõ
Es negribu ēst
Mina tāb jūodõ
Es gribu dzert
Minnõn um jūomiz nǟlga (janu)
Man slāpst
Kuna (misāigal) sīeb vodagiži/
Kad brokasto?
Kad brokastojiet?
Mēg sīemõ vodagiži kīela seisõks
Mēs brokastojam septiņos
Mis tämpõ um lȭinagižins?
Kas šodien ir pusdienās?
Lākst pūḑi!
Saskaldi malku!
Tūo vieta!
Atnes ūdeni!
Ūd leibõ!
Izcep maizi!
Kīet naggõŗi!
Novāri kartupeļus!
Tie sandrõk vaļmõks!
Sagatavo biezputru!
Ni ma tāb lǟdõ maggõm!
Nu es gribu gulēt iet!
U tuba um:
Vai istaba ir:
sūr?
liela?
sīeldõ?
gaiša?
piški?
maza?
pimdõ?
tumša?
kilma?
auksta?
lem?
silta?
Sīes tubas um lǟlam ȭgt
Šajā istabā ir sasmacis gaiss
Bet sīes tubas um sūr ving
Bet tanī istabā ir stiprs tvans
Tīe (pūst) tuba pūdõks:
Iztīri iztabu:
     paŗim, kīerdim, pakandim, saggõldim!
     labāk, ātrāk, žiglāk, biežāk!
Alt ōj palam!
Iekur krāsni!
Kūjast /kažžist/ ārõnd!
Izžāvē /mitrās/ drēbes!
Piez pȭrant!
Uzmazgā grīdu!
Pūst läbud pūdõks
Nosauki logus!
Pūst tuba pūdõks
Izslauki istabu!
Kus ma /mina/ magub?
Kur es gulēšu?
Piezzõmi ja ēņtšta piezzimi:
Mazgāšana un mazgāšanās:
piezzõ (piezzõm)
mazgāties
piezzõm vansõ
mazgāties vannā
bāļa
baļļa
tīņ
toveris; tīne
vež
ūdens
tuļļi
karsts
jouļiki
remdens
rak
ķipis
Piezzõmist jara: 
Jānomazgā:
ig
sviedri
räp; musta
netīrumi
Mina um jara igtõn
Esmu sasvīdis
Piez pǟ zēpõks pūdõks!
Izmazgā galvu ar ziepēm!
Pūst eņtš īž eņtš sīlmaārõnõks!
Slaukies pats savā dvielī!
Kita sounõ!
Kurini pirti!
Sōna
Pirts
Piezzõm (piezzõ) sōnas 
Mazgāties pirtī
Sōnalūdõ; lebḑõblūdõ
Pirtsslota
Lebbõm lōvõl; lebbõ
Pērties lāvā
Ligt ja piez piezārõnd!
Iemērc un mazgā veļu!
Kīerõ
Izgriezt
Libḑiks piezzõ
Sārmot
Kūjastõ
Žāvēt
Silastõ
Gludināt
Vāldantõ
Balināt
Ruļļõ
Rullēt
Parantõ
Izlabot
Pūdõz
Tīrs
Räppi; musta
Netīrs, melns
Sōnas um:
Pirtī ir:
     souv, ving, ouŗ, lem, tuļļi.
     dūmi, tvans, tvaiks, siltums, karstums.
Võta rak!
Paņem ķipi!
Asta lāvõl läbbõm!
Kāp lāvā pērties!
Ala unnõ läbḑõb lūdõ!
Neaizmirsti pirtsslotu!
Ēta läulõ!
Uzmet garu!
Lǟm gilgõm jarrõ, jougõ, dīkõ!
Iesim peldēties ezerā, upē, dīķī!
U sa mūoštad voigõ?
Vai tu proti peldēt?
Ma äb mūošta voigõ
Es neprotu peldēt
Ala li tõvvõ vied sizzõl!
Neej dziļi ūdenī!
Võib jara upandõ!
Var noslīkt!
f.
Mäd kuodandimi – Mūsu saimniecība
Kuodandõ um sūr mūoštami
Saimniekot ir liela māksla
Kui nutab täd kārand?
Kā sauc Jūsu mājas?
Mäd kārand nutab “Lūotõks”
Mūsu mājas sauc “Cerība”
Kui ama parastiz võib pǟzõ täd kuota sāņõ?
Kā visērtāk var nokļūt līdz Jūsu mājām?
Mäd kārand “Lūotõks” sāņõ võib päzzõ elekriliz raņgkõks, matkõz Pumpur statsij sāņõ ja autobussõks – Kirov prospekt kuolmkimdõ kūtõ sāņõ
Līdz mūsu mājām “Cerībām” var nokļūt ar elektrisko vilcienu, braucot līdz stacijai Pumpuri, un tad ar autobusu  - līdz Kirova prospektam Nr. trīsdesmit seši
Kuna lǟb ežmi raņg?
Kad atiet pirmais vilciens?
Ežmi raņg lǟb Rīgõst kīela seisõks
Pirmais vilciens no Rīgas atiet pulkst. septiņos
Kui mīeldõb mäd tuba?
Kā patīk mūsu māja?
Sīen um mansard vīţ
Tai ir mansarda veids
Mäd ǟma um kunštmāļţiji, iza um rāntõd tīºstiji
Mūsu māmiņa ir gleznotāja, tēvs – poligrāfists
Min sõbra um opatiji
Mans draugs ir skolotājs
Täm veļid študierõbõd (oppõbõd) geografijt
Viņa brāļi studē ģeogrāfiju
Täm sõzard atõ lēva kunštnikad
Viņa māsas ir skatuves mākslinieces
Ta īž um
Viņš pats ir 
kīeldtīedaji ja
valodnieks un
folklorist - 
folklorists - 
nāļad = anekdotõd,
anekdotu,
tabandõkst,
mīklu,
kītõbsõnad,
pasaku,
eļdõd ja irdõkst,
tikumu un paražu,
muiniznīžõd,
teiku
rovlōlõd ja
tautasdziesmu un
sõnakīerd 
sakāmvārdu
kubtiji ja
krājējs un
pǟtiji.
pētnieks.
Pālka jengõd maksab ulzõ kakš kȭrd kūsõ:
Alga parasti tiek maksāta divas reizes mēnesī:
jegal kuolmõndõl ja kādõkstuoistõnõl dātõmõl.
katrā treš un astoņpadsmitā datumā.
Mäd kuodand tämpõ um puskantõd meijedõks – mäd jūrõ atõ tunnõd aralist kilalist
Mūsu saimniecība šodien izgreznota ar meijām – pie mums ieradušies reti ciemiņi
Mäd jūrõ matkists sēršõm nēļa līvliz aimõ – Kūolkast, Tālsast, Dūoņigst ja Katvarõst (Koitõverõst)
Pie mums atbrauca četras līvu ģimenes – no Kolkas, Talsiem, Dundagas un Katvariem.
Sātõm tõvrõd kilalist Kemer statsij sāņõ ja äbţõm näntõn amadõn päzzõ Tutkamā raņgõ.
Aizvadīsim dārgos ciemiņus līdz Ķemeru stacijai un palīdzēsim viņiem iekļūt Tukuma vilcienā.
Pakand nēmiz sāņõ täd kuonnõ!
Uz drīzu redzēšanos Jūsu mājās!
Ma nägţõb Täddõn mäd taļļ ja lūomõd raţ
Es parādīšu Jums arī mūsu stalli un lopu kūti
Ja, vāņ, mäd knaš kārand!
Vispirms, lūk, mūsu skaistais pagalms!
Kila volmižis pūtõm kubbõ pǟgiņ ūd sõnadõks
Lauka apstākļos sastopamies ar daudziem jauniem vārdiem
Kana ōdõb kaņkiži
Vista perē cāļus
Gūogõz ōdõb gūogõpoigḑi
Zoss perē zoslēnus
Paŗ ōdõb paŗpoigḑi
Pīle perē pīlēnus
Pǟrlkana ōdõb pǟrlkaņkiži
Pērļuvista perē pērļuvistu cālēnus
Kālkon ōdõb kālkonpoigḑi
Tītariene perē tītarēnus
Ma nǟb pǟgiņ kanadpežḑi
Es redzu daudz vistuligzdu
Se vālda kana kāndab jega pǟva muna
Šī baltā vista dēj katru dienu pa olai
Kanad maggõbõd vordõl
Vistas guļ laktā
Saggõld magats nēḑi līndidi ukub kǟrpa
Guļot šos putnus bieži iznīcina sesks
Kontš kārandõl um kastug – kaņkiži äb või laskõ kanad taļštõ ulzõ, ne väggi pakand kīlmastõbõd – sīestõ ku ne atõ vōrnad
Kamēr pagalmā rasa, cāļus nedrīkst izlaist no vistu kūts, jo tie ļoti ātri apaukstējas – tie ir vārgi
Nēḑi pipaļikiži salandõbõd ja ukubõd rºviļlindõd
Šos mazuļus zog un iznīcina plēsīgie putni
Oudiji kikub piezas, bet īd sīlmaks vaņţlõb māitad kuodkānõst - lijjõ
Perētāja sēž ligzdā, bet ar vienu aci tā vēro maitasērgli - liju
Kuļ vīž kik jara!
Vanags aiznesa gaili!
Ābiļ – kanad tūoitig
Āboliņš – vistu barība
Āgand – līndõd ala repţõb
Pelavas noder putnu pakaišiem
Sūrdõvīţi väg!
Lielisks mēslojums!
Māškõdõn um vajag līebist mǟrgamādõ
Zemenēm vajag treknu trūdzemi
Mäd kāŗamād atõ väggi laiglimist
Mūsu ganības ir ļoti plašas
Kui sūr um täd jelajdkāŗa (budaŗ)?
Cik liels ir jūsu ganāmpulks?
Mits pǟdõ um täd kāŗas?
Cik galvu ir jūsu ganāmpulkā?
Mäddõn um sūr kāŗa – emiņ äb ku sada pǟdõ
Mums ir liels ganāmpulks – vairāk kā simts galvu
Ūondžõl kīela vīdkõks mēg lǟmõ niemidi lipšam
Pulksten piecos no rīta mēs ejam slaukt govis
Mēg lipšam mašīnõks
Mēs slaucam ar mašīnu
Kuna tēg irdist sīetõ lȭinagiži?
Kad jūs parasti pusdienojiet?
Mēg sīemõ lȭinagiži kīela kuolmtuoistõnõks
Mēs pusdienojam pulksten trīspadsmitos
Kuna tēg lǟtõ maggõm?
Kad jūs ejat gulēt?
Mēg lǟ’mõ maggõm kīela īdkõks
Mēs ejam gulēt pulksten vienos
Se lova ja käp um Täd pierast
Šī gulta un skapis ir Jūsu rīcībā
g.
Iļ kīndamiz – Par aršanu
Krājgaddõrõks ajab vagidi (sārdi)
Ar čačarklu izdzen vagas
Addõrõks kīndab
Ar arklu ar 
Traktõrõks pebbõrtõb nūrmidi
Ar traktoru kultivē laukus
Pierrõ ägstõb äggõks
Vēlāk ecē ar ecēšam
Ja tutkam (tutkamõs) nūrmidi rullõb
Pēc tam galu galā laukus norullē
Kād nuŗm vailõ sāb jettõd mā vīrki – pīendrõks
Starp divām druvām mēdz atstāt pa strēmelītei zemes – ežas.
Ala kīnda tõvald!
Near dziļi!
Kīnda tǟdõlpandzistõz – māsõ um pǟgiņ kividi!
Ar uzmanīgi – zemē daudz akmeņu!
Vieda ägstõs umbāina kubbõ ja kita jara!
Ecējot savāc /ciesu/ nezāles un sadedzini!
Vag tutkamõl lekš rāgõz kaţki
Vagas galā apgriežoties pārtrūka streņģes
Kīndliji – pierimīez īž jelab tīedõ viellist kädudõks
Pats arājs – saimnieks strādā tulznainām rokām
h.
Iļ tsukkõrbīeţõd – Par cukurbietēm
Kus kīlam tsukkõrbīeţõd?
Kur sēsim cukurbietes?
Tsukkõrbīeţõd kīlagõd ama kazaliz māzõ!
Cukurbietes sējiet visauglīgākajā druvā!
Tsukkõrbīeţidi um:
Cukurbietes vajag:
kīlamõst,
sēt
kitkõmõst,
ravēt
vagtõmõst,
vagot
āraltõmõst,
retināt,
pierrõ ulzõ kīskõmõst,
vēlāk izraut,
jūrd pūdõks tīemõst,
aptīrīt saknes
liedõd jara iedõmõst,
nogriezt lapas,
valamõst kuoţiz,
sabērt maisos,
saltõmõst automobīlõ,
kraut automobīlī,
vīmõst statsijõ,
vest uz staciju,
lāţõmõst vagonõ
iekraut vagonā
ja sātõmõst tsukkõrfabrikõ!
un nosūtīt uz cukurfabriku!
Pīentõ tsukkõr
Smalkais cukurs
Viza tsukkõr
Graudu cukurs
Tūorõz tsukkõr
Jēlcukurs
Tsukkõrrīst
Cukurttrauks
Leţmāl atõ kuolm tsukkõrfabrikõ – Jālgabs, Līepõs ja Krustpils
Latvijas PSR ir trīs cukurfabrikas – Jelgavā, Liepājā un Krustpilī
i.
Pūoļtami ja jovabami – Kulšana un malšana
Pūoļtõbmašin um komplicīertõd mašin
Kuļmašīna ir komplicēta mašīna
Pūoļtõ viļļõ um väggi mīeldzi ja ovli tīe
Kult labību ir ļoti interesants un cēls darbs
Vanast viļļõ pūoļiţist pīņtikõdõks
Senos laikos labību kūla ar spriguļiem
Teŗŗi tūļtist kreţļaks
Graudus vētīja ar kretulu
Sõgļõ sugid äbūo kievam tīe
Sijāt nebūt nav viegls darbs
Sõggõl kȭlbõb joud sõgļõmizõks
Siets noder miltu sijāšanai
Tämnāigast um jõva nizzõ kaz – pǟgiņ teŗŗi, bet veitõ agaņi
Šogad ir laba kviešu raža – daudz graudu, bet maz pelavu
Mits rišting um vajag pūoļtamiz jūrõ?
Cik cilvēku vajag pie kulšanas?
Pūoļtamiz talkõ um vajag ama veitõ kuolmtuoistõn rišting (minimum)
Kulšanas talkā vajadzīgi vismaz trīspadsmit cilvēki (minimums)
Ma võtiz jaggõ pūoļtamiz jūsõ, kus võtist jaggõ kuolmkimdõ ikš talknikkõ
Es piedalījos kulšanas talkā, kurā dalību ņēma trīsdesmit viens cilvēks
Või mēg sāmõ neijennõ tīeliži kubbõ?
Vai mēs savāksim tik daudz darbinieku?
Nǟ, mēg pālam iļtaraliži talkõ
Jā, mēs lūgsim kaimiņus talkā
Pierrõ pūoļtamõt ildiņ vīb tīerad sudmaļļõ
Pēc kulšanas graudus tūlīt vedīs uz dzirnavām
Mäddõn um ūž viedsudmaļ, vanast  - vana tūļiksudmaļ
Mums ir jaunas ūdensdzirnavas, senāk – vecas vējdzirnavas
Joutõb kiv um tagdõd Sūomõ granītõst
Dzirnakmens ir izkalts no Somijas granīta
Sudmaļš jovab ja biltõb
Dzirnavās maļ un bīdelē
Sǟl jovab:
Tur maļ:
jovḑi,
miltus,
sūrmidi,
putraimus,
mannast ja 
mannu un
grūbidi.
grūbas.
ja sātõmõst tsukkõrfabrikõ!
un nosūtīt uz cukurfabriku!
Vanast jegas kārands voļ joutõb kiv, kubtõb kādst kivstõ, mis kīeriz kädudõks
Senos laikos katrās lauku mājās bija dzirnavas, kas sastāvēja no diviem dzirnakmeņiem, kurus grieza ar rokām
Jegas aimsõ um ka käd jovtõb, missõks jovab:
Katrā ģimenē ir arī rokas dzirnaviņas, ar kurām maļ:
kaffõst,
kafiju,
pipiri,
piparus,
kaņipidi = kaņip sīemgidi,
kaņepes,
kanelt ja mūḑi pīenidi ažḑi.
kanēli un citus sīkumus.
Käd kivvõks joviz pǟmizõl magdiḑi vollõ brõvvimiz pierast
Rokas dzirnavās mala galvenokārt iesalu alus brūvēšanai
23.aprils 1726 ājgastõz Kurmā hertsog August Bīron ižkiz pandõksõks kīeldziz jara jūodõ vieta
1726. gada 23. aprīlī Kurzemes hercogs Augusts Bīrons ar īpašu likumu aizliedza dzert ūdeni
Se pandõks vegtiz ūd tīeimiz – joutõb kivid tagamiz ariņtimist
Šis likums veicināja jaunas rūpnīcas – dzirnakmeņu kalšanas uzplaukumu
Kus panmõ joud?
Kur liksim miltus?
Aigalizõks valam joud kistõ - tīņõ
Pagaidām miltus nobērsim miltu šķirstā - tīnē
Pierrõ ūdõb vāldõ leibõ (saijõ), rigistleibõ ja speksaiḑi (spekkakkidi)
Vēlāk ceps baltmaizi, rupjmaizi un speķraušus
Ȭdõn mēg sīemõ pankokidi, tsukkõrkakkidi, tortõ ja mūḑi magḑõmõdi
Vakarā mēs ēdīsim pankūkas, cukurraušus, torti un citus gardumus
Amasūŗimi magḑim līb sūrdkakud borkõnd pēļizõks
Vislielākais gardums būs sklandrauši ar burkānu virsu
Jūrandamõks lībõd kūjad pubad siga nikkõks
Piedevām būs sausas pupas ar cūkas šņukuri
Pūoļtõb talk alz lopub sīemizõks ja dantšimizõks
Kulšanas talku parasti nobeidz ar apkūlības mielastu un dančiem
Armõd lapst!
Mīļie bērni!
Sīegõd leibõ amad vizad kūordõdõks!
Ēdiet maizi ar visām cietām garozām!
Se višiņtõb ambidi!
Tas stiprina zobus!
j.
Aršt – Pie ārsta
Ma um väggi ruja
Es esmu ļoti slims
Minnõn um temperatur (tuļist)
Man ir temperatūra
Mis Täddõn podub?
Kas Jums sāp?
Ma tundõb vaimist poddimidt magsõ
Jūtu asas sāpes kuņģī
Īldiņ ma votšub Täd lebbõ
Tūlīt Jūs izmeklēšu
Täddõn atõ vōrdõd
Jums ir cērmes
Täd sūoļiz um sižaltõn ka sūr līntaboŗ
Jūsu zarnās ieperinājies arī liela apmēra lentenis
Bet tämmõn atõ maškõd
Bet viņai ir masalas
Ta kievtõb
Viņš klepo
Minnõn um märgiji
Man ir sastrutojums
Või Tēg kīlmatist?
Vai Jūs saaukstējāties?
Ma liedab sūrdõ sižalist kazajt
Es konstatēju lielu iekšēju augoni
Se um väggi tõžin vier kazaj (piņnaggõl, furunkul)
Tas ir ļoti nopietns asins augonis (suņanagla, furunkuls)
Ūgõb kūoriš
Zvana ausīs
Minnõn um sulgõ
Man ir iesnas
Läpš tūndõb kurk pālabt
Bērns jūt rīkles iekaisumu
Neitškist (skuţkõ) repţab jāḑ
Meiteni krata drudzis
Minnõn äbūo sīedõtāmist
Man nav ēstgribas
Ma āndab Täddõn arštimist vaitmist
Došu Jums ārstniecības līdzekļus
Vajag spritsimist
Vajadzīgs iešļircinājums
Pangõd bokidi!
Potējieties pret bakām!
Vǟndagõd märgijist keja nipstad vizzõ, algõ pierrõ õv azmõl äb īegõd ǟrbõd
Pārsieniet sastrutojošos locekļus, lai vēlāk vāts vietā nepaliktu rētas
Minnõn um viza mag
Man ir vēdera aizcietējums
Paŗimstõz kõlbatõgõd lebbõlēmiz vaitmist!
Lietojiet labāk caurejas līzdekli!
Doktor Täddõn kēratõb retsept
Ārsts Jums izrakstīs recepti
Kubkillõs retseptõks Tēg ama sātõ käddõ aptēks
Saskaņā ar recepti Jūs visu saņemsiet aptiekā
Ma magub jõvist
Es guļu labi
Vanatāţist pīnõb oksnimi
Vecotēvu moka vemšana
Lēmõst rujakuodõlõ, laz tiegõ operatsijt
Jāiet uz slimnīcu, lai taisītu operāciju
Väggi jõvist!
Lieliski!
Mäd Rānda jālgabs um amaovār ambulants
Mūsu Jūrmalas pilsētā pastāv visplašākā ambulance
Sīes tīetõbõd pǟgiņ amtiz arud arštõd – spetsialistõd:
Tanī strādā daudzi dažādu nozaru ārsti – speciālisti:
sižalist vigad aršt,
iekšējo slimību ārsts,
läpst aršt,
bērnu slimību ārsts,
naistaršt – ginekolog,
sieviešu slimību ārsts – ginekologs,
sīlmadaršt – okulist,
acu ārsts – okulists,
ambõdaršt  - dentist,
zobārsts - dentists
akkijist rujad aršt,
lipīgo slimību ārsts
būojdõd nõtkõmõd ja deformatsijd arštiji – ortoped,
bojāto locekļu un deformāciju ārstētājs – ortopēds
kunštlist nõtkõmõd jūrõkōļiji – protezist;
mākslīgo locekļu pielāgotājs – protezists;
um ka kosmetiliz kabinet
ir arī kosmētiskais kabinets
kosmetik – leja knašõmtiji
kosmētiķe – miesas izdaiļotāja
k.
Aptēk – Aptieka
Aptēks võib sādõ:
Aptiekā var dabūt:
arštimist teŗŗi,
ārstniecības graudiņus,
meditsin kumfektidi – pastillidi,
medicīniskās konfektes - pastillas
plāstiŗi,
plāksteri
võidtõbḑi, smēridi
ziedes
mingiži äbmingiži tīerantõb āinad tējidi
dažādas dziednieciskas zāļu tējas,
rišting tīeratõn kõlbijiži sīemgidi ja jūŗi
cilvēka veselībai derīgas sēklas un saknes
siḑmidi, bintidi ja mingiži äbmingiži pulveridi.
pārsējus un dažādus pulverus.
Ilmõ sieda retseptõ aptēks atõ sādõb:
Bez tam vēl bez receptes aptiekā var dabūt:
āinad,
zāles,
plāstiŗi,
plāksterus,
vaţ.
vati.
Mina um tīera ja minnõn äbūo vajag äb arštõ, äb ruja kuoddõ
Es esmu vesels un man nevajag ne ārsta, ne slimnīcu
Mina um ruja
Es esmu slims
Minnõn poddõbõd ambõd
Masn sāp zobi
Ūška jāmstiz
Čūska iedzēla
Kui jõvḑi arštimiz vaitmiži ma tarmatõb:
Kā labus ārstniecības līdzekļus ieteicu:
mieta – armõb närvidi;
medus – nomierina nervus;
pizart – jõvist tīeb pūdõks vīerda;
dēli – labi veic asins tīrīšanu;
krīţõ – laigaltõb palabtõ;
krītu – izgaisina iekaisumu;
sūrguŗkõ sīemgidi – tīeb pūdõks sūold.
ķirbju sēklas – radikāli iztīra zarnas.
Tīerat ārdiņ mēg, līvlistõ, kõlbatõm set amtist ājnad ja puskud tējõd
Veselības nolūkā mēs, līvi, lietojam tikai dažādu zāļu un puķu tējas
Kõlbõbõd nägtõksõks:
Noder piemēram:
mōŗipai – sīlmad rujan;
dievkociņš – acu kaitei;
alvij – pallõmõn;
aloje – apdegumam;
kuresita – närvõdõn;
velnasūds – nerviem;
mõltsõz – vierpūdistimizõks;
balanda – asins tīrīšanai;
tūlkaggõrs – jāḑ vastõ;
lāčauza – pret drudzi;
jemapuţkõz – sidamājna;
mātespuķe – sirdszāle;
kuremuna – kaškājna;
kungupauti – kašķu zāle;
papasmõz – līnteājna;
paparde – lenteņa zāle;
mõtsanõdal – sõggõlājna;
sārmene – kārpu zāle;
siņņikalvier – nierõd vigan;
zobenājs – nieru kaitei;
entsian – nǟrbandõksājna;
enciāna – ģīboņa zāle;
sõggõlājna - naistrujan;
asinspuķe – sieviešu slimībām;
põddõrsāmal – rīndadteb vastȭ;
briežraga sūna – pret diloni;
pubalēḑ – vainist podud vastõ;
puplaksis – pret graizēm;
tävdājna – tävtebbõn vastõ;
lakači – plaušu kaitei;
rezēda – pūšõlājna;
rezēda – pret pūšļa kaiti;
salvij – nǟrvõdājna;
salvija – nomierina nervus;
razajūŗ – ārmazpuţkõz;
tauku sakne – kaisles zāle;
oksõntõbājna – oksõntõbpuţkõz;
cemeriņi – vemjamā zāle;
tūoimkizmāŗa – krōjpājna (tē);
ievasoga – pretkraupja tēja;
bokapuţkõz – artrit ja podagrapusk;
bukusakne – pret atrītu un podagru;
sēmḑaājna – nǟnadpuţkõz.
noraga – pienazāle – briedina zīdalu.
Nänt āinad esentsõd atõ armāndajist jūomõnāigad
Šo zāļu esences ir nomierinošs dzēriens
Tīerat um ama tõvrõm vīļa māilmas!
Veselība ir visdārgākā manta pasaulē!
l.
Kalamied jūsõ – Pie zvejniekiem
Līvlist nutabõd ēntšta rāndalistõks
Līvi sevi sauc par jūrmalniekiem (rāndalistiem)
Ne jelabõd Balti mier rāndas Bušnieka jārast Vǟnta jūs Kūolka nana sāņõ
Viņi apdzīvo Baltijas jūras krastmalu no Bušnieku ezera pie Ventspils līdz Kolkas spicei
Muinižist aigštõ līvlist atõ tuntõbõd kui kougiz miermied ja ka sidalist kalamied
Jau no seniem laikiem līvi pazīstami kā tālbraucēji jūrnieki un arī krietni zvejnieki
Jega līvõ aimõn izūo eņtš mierlōja, bet jega īdõn voļtõ eņtš võrgõd
Katrai līvu ģimenei nebija savas laivas, bet katram bija savi tīkli
Veijimiz jūrõ um vajag ānkaŗ ja merk
Zvejošanai nepieciešami ir enkurs un boja
Äbpūtõmõt jagu ānkaŗ jūsõ um ānkaŗ tutkam – ānkaŗkieuž
Enkura neatņemama sastāvdaļa ir enkura gals – sevišķa virve
Lōja jūrõ sǟdis ižkist strepid - kāļõd, mis kievamtist lōja mierrõ ajamist
Pie laivas piederēja speciālas trepes – kaļļi, kas atviegloja laivas iedzīšanu ūdenī
Lōjad saitõ viedtõd ilzõ ja ajtõd mierrõ kāļõdõks – tūorõ mänd rūļõdõks
Laivas uzvilka krastā ar kaļļu – zaļu priedes ruļļu palīdzību
Võrgõ tǟdzimist jagud atõ:
Tīkla svarīgākās daļas ir:
lȭdõd - 
plūksnas -
lõudstõ,
plodu,
korkstõ,
korķu,
pūstõ,
koka pludiņi,
pierrõ glāzõst bombõd
velākā laikā stikla bumbas
võŗõd -
suntuļi -
kiv,
akmens,
svina,
svina,
rōda – võrgõ vaitmõd
dzelzs – tīkla atsvari
Ānkaŗt laskub mierrõ ānkaŗkieudkõks aga ānkaŗskēḑõdõks
Enkuru ielaiž jūrā ar enkura tauvu vai enkura ķēdi
Set kalamied īdskubsõ teitõ sūrvada – immar tuontõ mētõrt pitka võrgõ
Pa vairākiem zvejniekiem kopā radīja metamo vadu – ap tūkstots metru garu tīklu
Sūrvada voļ tõvrõz aža, sieda teitõ jemiņ kalamiestõ īdskubsõ
Dižvads bija dārga lieta, to gatavoja vairāki zvejnieki kopā
Vada jūr voļ vajag nei īž pitkad kīedõd
Pie vada bija vajadzīgas tikpat garas kailes (jeb treiliņi) – tīklu tauvas
Liestad vaddõ viedab vada kīedõdõks; atõ jamdõd ja pīenõd kīedõd
Pleksķu vadu velk ar vada tauvām; ir rupjās un smalkās tauvas
Randas voļ tiedõd spīla lūom ulzõ viedamiz pierast
Krastmalā iekārtota griežamā spilla – muca – lomu izvilkšanai
Mūnda kalmiez murtiz eņtšõn kädudõks kīerdõb viņtš
Daži zvejnieki iegādājušies eipulu – rokām griežamu vinču
Rikkõmõd kalamied eņtš lūomidi vīedist aigõ motor abkõks
Bagātakie zvejnieki savus lomus vilka krastā ar motora palīdzību
Jega līvlist kalamien voļţõ seļļist abažad:
Katram līvu zvejniekam bija šādi palīgrīki:
vabad – võrgõd kūjastamiz sǟdlõm;
vaba – tīklu žāvēšanas ierīce
īkast – kalad rezervuar – pūstõ kast kāndkõks ja ōkõdõks;
igvats – zivju rezervuārs – koka abra ar vāku un caurumiem;
morda;
murds;
vēņţaŗs;
venters;
lina – vēņţaŗs setmiņ vitsaks;
līnums – venters arvairākām stīpām;
kūr – vēņţaŗ veijimist pierast;
kūrs – venters zvejošanai;
būdõ – võrgõd vartõm;
būda – tīklu novietne;
āliņ rōda;
verga – āliņģu urbis;
ajtõb vorž – tāla veimiz pierast jei allõ;
dzenamā kārts – ziemas zvejai zem ledus;
ajtõb kūok;
dzenamais āķis;
akkiji vorž.
grimbulis – dzenamās kārts uzķērājs.
Lōja sǟdlõmõd:
Laivas piederumi:
tig – lōja tig;
stuģis – laivas stute;
kipiļ ja pitka vardkõks kipiļ – vied ulzõ ētamiz pierast;
mazais liekšķeris un garkāta liekšķeris – ūdens izsmelšanai;
tiļalōdad – lōja pȭrand.
tilaudas – grīdas posms laivā.
Valgamā – kalamied jelam Sūrjaug ajgas
Valgums – zvejnieku nometne pie Lielupes
Sädamā – kalamied jelam rāndas
Sedums – zvejnieku nometne un osta jūrmalā
Taļid tougõd – tatškõd
Nēģu tači
Atõ amtist võrgõd (sīlma sūŗit):
Eksistē dažādi tīkli (acu lielums):
tūrska,
mencu,
brēsmõ,
brekšu,
siļk,
reņģu,
vīmba,
vimbu,
salak, tīnta,
salaku,
laš
lašu
ja spetsial võrgõ, mis nutab liekatšõks.
un speciāls tīkls, ko sauc par liekaci.
m.
Muzej – Muzejs
Või Täd jālgabs um muzej?
Vai Jūsu pilsētā ir muzejs?
Nǟ, seļtsmīez!
Mäddõn um pǟgiņ ja setmiži muzejõdi
Jā, biedri!
Mums ir daudz un dažādi muzeji
Min sīḑšvolmiz āiga um väggi suornõkstõd
Mans uzturēšanās laiks šeit ir ļoti ierobežots
Nei siz Tēg võitõ vanţļõ ama veitõ nēḑi pǟmižimḑi nēšti
Tad varat apmeklēt vismaz galvenos (muzejus)
Jõvist!
Ma īrgõb Vāļikštõks tīetõks muzejõks
Labi!
Es sākšu ar Valsts vēstures muzeju
Bet Täddõn um nēmist Rain muzej ka
Bet Jums ir jāredz arī Raiņa muzejs 
Jaggõgõd mõtmõd pǟlõ jega īdsõ aigõ ja jegal suggõl kilastõgõd Revolutsij muzejtõ ka
Sadaliet noteikti laiku un visādā ziņā apmeklējiet arī Revolūcijas muzeju
Sǟl äbūo vajag gidõ (juondijist), siest amad pālkajist rõkandõbõd esperanto kīeldõ
Tur nevajag gida, jo visi apkalpotāji runā esperanto
n.
Muzik – Mūzika
Või tämȭdõn līb kontsert?
Vai šovakar notiks koncerts?
Nǟ!
Tämpõ līb väggi tǟdõlpandõb kontsert
Jā!
Šodien būs ļoti izcils koncerts
Kis atõ program tǟtajist?
Kas ir programmas izpildītājs?
Debitīerõbõd tǟdzist Nõvkub Sotsialistlist Republikõd Īt solistõd: Elfrida Pakule – Latvija Nõvkub Sotsialistlist Republikõd  ja Zara Doluhanova - Armenia Nõvkub Sotsialistlist Republikõd
Debitēs slavenās Padomju Sociālistiskās Republiku Savienības solistes: Elfrīda Pakule no Latvijas Padomju Sociālistiskās Republikas un Zāra Doluhanova no Armēnijas Padomju Sociālistiskās Republikas
Mits (kui jennõ) maksab sizzõlpäzõm kārtõz aga biļet?
Cik maksā ieejas biļete?
Se maksab īdst rubiļ kuolmkimdõ kopikst kād rubiļ vīdkimdõ kopik sāņõ
Tā maksā no viena rubļa trīsdesmit kapeikām līdz divi rubļi piecdesmit kapeikām
Näntõn um võltijist sadakēļiz īeld
Viņām ir burvīgas lakstīgalu balsis
Molmõd lelabõd arfa sātimizõl
Abas dziedās arfas pavadījumā
Tienandõks Leţmā Konservatorij direktorõn!
Paldies Latvijas Konservatorijas direktoram!
Ma kūldiz lōlamist vizas jengkõks
Es klausījos dziedāšanu ar aizturētu elpu
Vel kõrd!
Vēl reiz!
Bis!
Atkārtot!
o.
Opers ja teatõr – Operā un teātrī
Mis tämpõ sāb nägtõd opers?
Ko šodien uzved operā?
Program pierrõ: “Klūkõd jāra”
Pēc programmas ir “Gulbju ezers”
Bet Vāļikstõks Drāma teatõrs?
Bet Valsts Drāmas teātrī?
Vāļikstõks Drāma teatõrs mūpõ līb “Ārmaastõmi kūolõmõst viššim” – Jāņ Rain vīd īrgõks tragedij esperanto kīelsõ
Valsts Drāmas teātrī rīt būs “Mīla stiprāka par nāvi” – Jāņa Raiņa pieccēlienu traģēdija esperanto valodā
Vēl īeb jālgab Komedij teatõr – sǟlõ līb “Rīemzis lesknaiz” īrganǟgţimi
Vēl ir pilsētas Komēdijas teātris – tur notiks “Jautrās atraitnes” pirmizrāde
Bet Rīgõs um ka Pipad teatõr, kus juba kuolmõnt pävvõ sūr jōda (mõdõks) sāb kȭrdatõd “Tūgõdrušk”
Bet Rīgā ir arī Leļļu teātris, kur jau trešo dienu ar lieliem panākumiem izrāda “Pelnrušķīti”
Tutkamõs nei īž jõvist tīetõb Nūoŗd teatõr; kus oppõbõd Gunar Priede nägţõks “Normunds neitški”, kus sāb loulõd līvõd rovloul “Až sa, mierki, minnõn āndakst”.
Autor um vēntanika.
Tāpat labi darbojas Jaunatnes teātris, kur iestudē Gunāra Priedes lugu “Normunda meitene”, kurā dziedās līvu tautasdziesmu “Ja, jūriņa, tu man dotu”.
Autors ir ventspilnieks.
Ȭdõn ma lǟb ižkistiz āraliz – āinažkȭrdaliņ kontsert pǟlõ, kus lōlab kītõb nēgõrd solist Pol Robson
Vakarā es apmeklēšu sevišķi neparastu koncertu, kurā dziedās slavenais nēģeru solists Pols Robsons
Leţmāļ Täddõn um ežžõmklasli balet ja võltijist balerinõd
Latvijā jums ir pirmklasīgs balets un burvīgas balerīnas
Sīe nädīļ ma sūrdõvīţõ tuņšliz Täd mā kuordiz kultur tazaks ja täd mā tǟdõlpandõb tīejistõks
Šinī nedēļā es lieliski iepazinos ar jūsu zemes augsto kultūras līmeni un ar jūsu zemes izcilākajiem darbiniekiem
p.
Rōdariek – Dzelzceļš
Rīga statsij um väggi ukuz
Rīgas stacija ir ļoti grezna
Kassõn um kuolmkimdõ īdõks läbkist, kus võib sādõ biļetidi
Kasei ir trīsdesmit deviņi lodziņi, kur var iegādāties biļetes
Biļļetõd sābõd mīdõd amad vārtõd pǟlõ
Biļetes pārdod uz visu virzienu vilcieniem
Konduktor um rikkõ kogandõksõks rišting
Konduktors ir pieredzes bagāts cilvēks
Matkõ elektriliz raņgõks kuodõņ um sūr maits
Braukt ar elektrisko vilcienu patiešām ir liela bauda
Tšemodan (tšumõdan) um tävž amasuglimist krāmõdõks – andõkstõks
Čemodāns ir pārpildīts ar dažādām dāvanām
Kāndajiņ rīndad jūsõ um nummõr
Nesējam pie krūtīm ir numurs
Kus um biļļetõd kas?
Kur ir biļešu kase?
Kassõ tēg līedat statsijs
Kasi jJūs atradīsiet stacijā
Kus um pāikaltõd bagaž jag?
Kur atrodas bagāžas nodaļa?
Bagaž pāikaltõm um līevtõb statsijs kuorõkst bufetõn
Bagāžas novietne atrodas stacijā blakus bufetei
Ma matkub Moskovõ
Es braucu uz Maskavu
Pālaks, āndagõd minnõn biļļet Randõ sāņõ!
Lūdzu, dodiet man biļeti uz Jūrmalu!
Mingiz īemā sāņõ Tēg mõtlõt matkõ?
Līdz kurai piestātnei Jūs esat nodomājis braukt?
Mēg amad matkõm Kemmerõd sāņõ
Mēs visi brauksim līdz Ķemeriem
Kui jennõ maksab biļļet Väntõ sāņõ?
Cik maksā biļete līzd Ventspilij?
Pālaks, peron biļļet!
Lūdzu, perona biļeti!
Mina tāb vostõ kuolm biļļetõd Pumpuri sāņõ
Vēlos pirkt trīs biļetes līdz Pumpuriem
Pālaks, kui jennõ maksab?
Lūdzu, cik maksā?
Pālaks, vaigõgõd sie rā!
Lūdzu, samainiet šo naudu!
Kus um vaŗtõn lǟdõm naistpūoļistõn ja miedpūoļistõn?
Kur atrodas ateja sievietēm un vīriešiem?
Lǟdõm um peron pǟlõ jõval käddõl
Atejas atrodas uz perona pa labi
Kāndaji, vīgõd, palts, min tšumõdan äbtūgtijist vagonõ
Nesēj, lūdzu, nogādājiet manu čemodānu nesmēķētāju vagonā
Āndagõd āndõksõks, se kūož um võttõd
Piedodiet, šī vieta ir aizņemta
Mēg matkõm Arhangelskõ ja sǟldõst Jakutmālõ
Mēs braucam uz Arhangeļsku un no turienes uz Jakutiju
Minnõn um biļļet sīņõ ja tāgiž
Man ir biļete turp un atpakaļ
Kui kōgiņ raņg pīlõb?
Cik ilgi vilciens te pieturēs?
Raņg pīlõb set īd minot
Vilciens pieturēs tikai vienu minūti
Pālaks, algõd tūgtõgõd!
Lūdzu, nesmēķēt!
Rūoikõgõd!
Pasteidzieties!
Raņg lǟb piga jedspēḑõn!
Vilciens drīz aties!
Vōndzist riekkõ!
Laimīgu ceļu!
Tēriņtõgõd kuodliži!
Pasveiciniet mājniekus!
r.
Vȭrõdkuoda – Viesnīca
Vōļiji jelab seismõz kõrdal
Pārvaldnieks dzīvo septītā stāvā
Juondijist ītõkabal um kubbõsādõb täm kabinets
Priekšnici vienmēr var sastapt viņas kabinetā
Šveitsõr (ukstkaits) um väggi suokõl dienastnika
Šveicars ir ļoti stalts puisis
Volgõd tēriņtõd!
Esiet sveicināti!
Ma līvub verandõks tuba, dušõ ja televizort
Es vēlos istabu ar verandu, dušu un televizoru
Mits se maksaks?
Cik tā maksā?
Se līevdõb seismõz kȭrdal ja maksab kakš rubiļt vīžkimdõ kopikt īepǟval
Tā atrodas septītajā stāvā un maksā divus rubļus piecdesmit kapeikas diennaktī
Sūrdõvītõ!
Lieliski!
Ma um novsõ!
Es esmu ar mieru!
Ma nustab eņtš liftõks ilzõ
Es pacelšos ar liftu
Liftpois um minnõn mīeldpierrõ, ta um väggi eldi
Lifta zēns man patīk, viņš ir ļoti pieklājīgs
Až Täddõn um midagõst vajag, giļštõgõd:
Ja Jums kas vajadzīgs, zvaniet:
administratorõn – īd kilandõksõks,
adminidtratorei – ar vienu zvanu,
šveitsõrõn – kād kilandõksõks,
šveicaram – ar diviem zvaniem,
kurjerõn – kuolm kilandõksõks.
kurjeram – ar trīs zvaniem.
Āndagõd minnõn adresrāntõd!
Dodiet man adresu grāmatu!
Volgõd lõpsna – registrīertõgõd ēņtšta mäd kilalist rāntiz!
Esiet tik laipni – reģistrējieties mūsu viesu grāmatā!
Ma mūpõ matkub jedspēdõn
Es rī aizbraukšu
Pālaks, virgtõgõd mīnda kīela kūdkõks!
Lūdzu, pamodiniet mani pulksten sešos!
Volgõd ilmõ murtõ!
Esiet bez rūpēm!
Ma āndab Täddõn kēra min sugud pierast
Es došu Jums vēstuli priekš maniem radiem
s.
Restorans – Restorānā
Ma lõvub kilmõ sūtǟta (ambõalist) ja rāz pīerrõpēḑõn lemḑi sīedõ
Es velos aukstu uzkožamo un drusku vēlāk siltu ēdienu
Āndagõd, palts, vȭidagsleibõ ja mõukõ knīplōkadõks
Dodiet, lūdzu, sviestmaizi un desu ar ķiplokiem
Või ma võib teļļõ vējidi ka?
Vai varu pasūtīt arī vēžus?
Nǟ, seļtšmīez, mäddõn um sūri Säda joug vējidi
Jā ,biedri, mums ir lielie Sedas upes vēži
Ma līvub buljonõ munaks
Es vēlos buljonu ar olām
Mǟngam šahõ!
Spēlēsim šahu!
Murtõgõd minnõn ama ūd esperanto žurnal!
Pagādiejiet man visjaunāko esperanto žurnālu!
Pālaks, vēl īd tas kaffõ, sīest ma kātiz šah partij!
Lūdzu, vēl vienu tasi kafijas, jo es paspēlēju šaha partiju!
Kaffõkuodas – Kafejnīcā
Mis Tēg lõvvõt?
Ko Jūs vēlētos?
Ma lõvvõks speksaijõ ja tsigūoŗõd kaffõ
Es vēlētos speķrausi un cigoriņu kafiju
Või iļdžēmḑaks?
Vai ar krējumu?
Äp!
Mustõ ja vegist!
Nē!
Melnu un stipru!
Tämpõ mēg jūomõ peistõd (kīetõd) semḑi
Šodien mēs dzersim vārītu pienu
Pālaks, glāz Kīnõ tējõ ilmõ tsukkõrst, bet ounõmāŗad kīetõksõks!
Lūdzu, glāzi Ķīnas tējas bez cukura, bet ar aveņu ievārījumu!
Ja pǟlõkōpõks kumiţõn kāna voltõ
Un piedevām katram pa kausam alus
Mina tāb vostõ tortõ – jõvagid sūr – kūžkimdõ kūd personõn
Vēlos pirkt torti – krietni lielu – sešdesmit sešām personām
Se tort um sātõmõst Kuolkõ, kus ikš līvlist aim pivastõb kūldkāzgiņi
Šī torte jānosūta uz Kolku, kur viena līvu ģimene svin zelta kāzas
t.
Post – sPastā
Ma vodlõb kerrõ kizzimiz pǟlõ
Es gaidu vēstuli uz pieprasījumu
Või Täddõn um paš?
Vai Jums ir pase?
Pālaks, sīdš um min paš!
Lūdzu, šeit ir mana pase!
Āndagõd minnõn marka uļļizmālõ sātõb kēra pierast!
Dodiet man marku vēstulei uz ārzemēm!
Pālaks, kūž kopikt!
Lūdzu, sešas kapeikas!
Kus võib sādõ vastuks kuponidi?
Kur varētu iegādāties atbildes kuponus?
Ligid kuolmtuoistõnz läbkiz jūrõ!
Ejie pie trīspadsmitā lodziņa!
Vaņ, kakš pakkõ Rouvailiz Esperanto muzejõn  - Wien 1,Hofburg, Esterreich, Austrija
Lūk, divas pakas Starptautiskajam Esperanto muzejam - Wien 1,Hofburg, Esterreich, Austrija
Sǟl um Brail kēras esperanto sõnarāntõz nēļa siḑimõs
Tur ir Braila rakstā esperanto vārdnīca četros sējumos
Brail kēra jedstõ äbūo maksamõst
Par Braila rakstu nav jāmaksā
u.
Telgraf – Telegrāfs
Kui jennõ (mits) maksab esperanto telgram:
Cik maksā esperanto telegramma:
Moskovõ sāņõ?
līdz Maskavai?
Rōmõ sāņõ?
līdz Romai?
Pekin sāņõ?
līdz Pekinai?
Melburn sāņõ?
līdz Melnburnai?
Telgram maksab kuolm rubiļt īdõkskimdõ kopikt
Telegramma maksā trīs rubļi deviņdesmit kapeikas
Kus um kas?
Kur ir kase?
Pālaks, maksagõd sīḑš!
Lūdzu, maksājiet šeit!
Kuna telgram līb kuožõl?
Kas telegramma būs galā?
Telgramõ Rōmõs sāb käddõ kuolm stuņd ja kakškimdõ īd minot pierrõ
Telegrammu saņems Romā pēc trīs stundām un divdesmit vienas minūtes
Rā ma sātõb pids telgrafõ
Naudu sūtīšu telegrāfiski
Iļ vastuks telgram ma livvõks maksõ sīḑš
Par atbildes telegrammu es vēlētos samaksāt šeit
Mäddõn lǟb jõvist!
Mums klājas labi!
v.
Abbõndajaji – Frizētavā
Pālaks, ajagõd minnõn abbbõnd ja īedõgõd ibukst!
Lūdzu, noskujiet man bārdu un apgrieziet matus!
Istagõd, palts!
Sēdieties, lūdzu!
Täddõn lǟb pānda tǟdõl kȭrda!
Jums jāievēro rinda!
Ma rūojkõb raņg pǟlõ
Es steidzos uz vilcienu
Ildiņ līb Täd kȭrda
Tūlīt būs Jūsu rinda
Pālaks, siggõgõd ibukst!
Lūdzu, sasukājiet matus!
Pūstõgõd minnõn ibukst āŗikšõks!
Patīriet man matus ar suku!
Kǟrastõgõd minnõn ibukst!
Ieveidojiet man matus!
Pāļštagõd ibukst kuolm pampõ!
Sapiniet matus trīs bizēs!
Rāviņţõgõd minnõn ūsõd!
Nokrāsojiet man ūsas!
Lakiertõgõd min kīndõd ka!
Nolakojiet man nagus arī!
Pūdõrtõgõd palg rīs pūdõrõks!
Nopūderējiet seju ar rīsa pūderi!
Ajagõd kaggõl ibukst ka!
Izskujiet arī kaklu!
Mits (kui jennõ) minnõn um maksamõst?
Cik man jāmaksā?
w.
Ārõnd piezziji – Veļas mazgātavā
Minnõn atõ mustad piezārõnd
Manir netīra veļa
Kuna Tēg võikstõ minnõn nänt tūodõ?
Kad Jūs varētu man to piegādāt?
Juba kuolmõndpǟvan minnõn um matkõmõst Ļeņingradõ
Jau trešdien man jābrauc uz Ļeņingradu
Jõvist!
Ežõmpǟvan tikkiž līb pūdõz ja stērkõltõd
Labi!
Pirmdien viss būs tīrs un iecietināts
Pāngõd tǟdõl min tǟḑ piezārõnd pǟlõ – “Č”
Ievērojiet uz veļas manu atšķirības zīmi – “Č”
Ma āndab Täd käddõ:
Nododu Jums:
kuolm serkõ,
trīs kreklus,
kuolm pēļist (serkõ),
trīs virskreklus,
vīž īeserkõ,
piecus naktskreklus,
kūž pāŗõ sukţi,
sešus pārus zeķu,
īdõks nanānārõnt ja
deviņas kabatdrāniņas un
īd vālda vest.
vienu baltu vesti.
Paik min piezārõnd!
Salāpiet manu veļu!
Kīerõ tuoiz pūol pǟlõ!
Apgriez drānai otru pusi!
Umblõ pūmpar jeddõ!
Iešuj pogu!
Pletizõr, silazrōda
Gludeklis
Silast kātsõd (bikšõd)!
Iegludini bikses!
Līntaājga
Lentmērs
Kȭrda um jõva / äbjõva
Uzvalks ir labs / slikts
Pālaks, umblõgõd jūrõ jara kīstõd pūmpar ja paikõgõd sukad!
Lūdzu, piešujiet iztrūkstošo pogu un salāpiet zeķes!
Lieptõd!
Norunāts!
Laz volgõ mie sõna!
Nu – vīrs un vārds!
x.
Bank – Banka
Vaidõmiz läbki
Maiņas lodziņš
Ma tāb vaidõ krievõ rubiļi Kīnõ pīentizrā pǟlõ
Es vēlos izmainīt krievu rubļus Ķīnas sīknaudā
Ma sai rā sātõd pids telgramõ iļ tuontõ rubiļ
Es saņēmu telegrāfisku naudas pārvedumu par tūkstots rubļiem
Maksagõd täm kont pǟlõ!
Maksājiet viņa kontā!
Täddõn um maksamõst strāiprādõ!
Jums jāmaksā naudassods!
Maksagõd sīe veksel ka!
Maksājiet arī šo vekseli!
Ma tāb žirīerõ sieda tšekkõ (sīe tšek)
Es gribu žirēt šo čeku
Laz maksag īdkubbiz rēkandõks pierrõ!
Lai maksā pēc kopējā rēķina!
Se um juba makstõd!
Tas ir jau samaksāts!
Minnõn um ustõb tapartõks – akreditīv Täd julgiz firmõn
Man ir uzticības apliecība – akreditīvs Jūsu drošajai firmai
i.
Smēkimi – Smēķēšana
Min kolektsij um:
Manā kolekcijā ir:
pīp,
pīpe,
tsigarõd,
cigāri
papierossõd,
papirosi,
zēviļpulkad; spitskõd.
sērkociņi.
Smēkõ
Smēķēt
Ma īž äb smēk
Es nesmēķēju
Min veļid ka äb smēkõd
Arī mani brāļi nesmēķē
Mina um (ūob) tuļļi filumenist
Esmu kaislīgs filumēnists (sērkociņu etiķešu vācējs un krājējs)
Kīeltõd smēkõ:
Aizliegts smēķēt:
mõtsas,
mežā,
niemõd taļšõ,
govju kūtī,
āzgalds,
aizgaldā,
ibiz taļšõ,
zirgu stallī,
āinad sizalsķūn,
siena šķūnī,
vēlgis,
salmos,
sigad taļšõ,
cūkkūtī,
tubapǟl,
augstenēs – bēniņos,
lāmbaztaļšõ, ūoņilaidaŗ.
aitu laidarā.
Vaņţļõ jeddõ tulkõks!
Uzmanies ar uguni!
z.
Mineralõd – Minerāli
Mäd mā tõvand eņtš sizal vaŗtõb pǟgiņ pǟgiņ mitmõ suglimist rikust
Mūsu zemes dzīle slēpj sevī daudz dažādas bagātības
Īdsamis Uralõs liedatõb:
Vienos pašos Urālos atrodas:
õbdõ
sudrabs
bronz
bronza (nav atradenis , bet ir sakausējums)
rōda
dzelzs
jelabõbdõ
dzīvsudrabs
kālij
kālijs
tšugõn
čuguns (dzelzs paveids)
vašk
kapars
natrij
nātrijs
kūlda
zelts
platin
platīns
svina
svins
tina
alva
tsints ja pǟgiņ munt…
cinks un daudz citi…
Leţmā esperantistõd jūsõ – Pie Latvijas esperantistiem
Kus um kūožpēlist esperantistõd kubbõlēmiz kūož?
Kur ir vietējo esperantistu sanāksmes vieta?
Rīgõ esperantistõd jega kuolmõndpǟvan kīela kādskimdõs kubbõbõd Sidmõd ministrijs, kuolmõs kȭrdas, neļļõs tubas, Rīga, Kirov prospekts Nr. 41/43
Rīgas esperantisti sapulcējas katru trešdienu pulksten divdesmitos Sakaru ministrijā, trešajā stāvā, ceturtajā istabā, Rīgā, Kirova prospektā 41/43
Mittõ amustõz tāgižpēḑõn sǟl voļ ama vaņimiz ja kōgiņ – ājgastliz līvõd esperantist vīžkimdõ ājgast esperanto jubilej
Pirms neilga laika tur notika visvecākā un ilggadīgākā līvu esperantista piecdesmitgadu esperanto jubileja
Kulturtīelist klubsõ kȭrdast kȭrdiņ sābõd pidtõd esperanto kursõd
Kultūras darbinieku klubā atkārtoti notiek esperanto kursi
Nēḑi jūondõb mäd tǟdõlpandõd kīeld tīedaji – engliš kīel opatiji - Ņīna Vīka iļļõst tuņštõd Andreo Tše metod pierrõ
Tos vada mūsu iecienītā valodniece – angļu valodas skolotāja – Ņīna Vīka pēc vispāratzītas Andreo Če metodes
Väggi virgzistõz tīetõb esperanto grup Līepõ Kulturkuoda jūsõ
Ļoti rosīgi darbojas esperanto grupa pie Liepājas Kultūras nama
Sieda kazlistõz juondõb mäd kītõb esperanto kursõd opatiji setāigastli esperanto lektor – Lidia Lange
To sekmīgi vada mūsu izcilā esperanto kursu pasniedzēja ilggadīgā esperanto lektore – Lidija Lange
Esperantistõd āndabõd ulzõ eņtš žurnalõd “Vēna Laint” ja “Sõbrõz”
Esperantisti izdod savus žurnālus “Daugavas Vilnis” un “Draudzība”
Periz ājgal esperanto kursõd īrgist ka Pionierõd nīnõs
Pēdējā laikā esperanto kursi sākas arī Pionieru pilī
Kursõd juondimiz võtiz eņtš pǟlõ lūoltiji Elvīra Lippe
Kursu vadīšanu uzņēmās dzejniece Elvīra Lippe
Väggi vīlpus esperanto tulkiji um Teodor Arberg
Ļoti veikls esperanto tulkotājs ir Teodors Arbergs
Vǟrtli Arberg tulkõm um juba druktõd Vilis Lācis “Vana Krūze pūogad”
Vērtīgs Arberga tulkojums ir jau iespiestais Viļa Lāča darbs “Veca Krūzes dēli”
Esperanto klub redaktõr um Ludmila Jevsejeva
Esperanto kluba redaktore ir Ludmila Jevsejeva
Esperantistõd väggi lajgald korespondierõbõd
Esperantisti ļoti plaši korespondē
Pǟgiņ kierdõd korespondiertijist vailõ ama tǟdõlpandõd ja ama ārmastõd atõ väzzõmõt esperanto lūoltijist, rāntõd autorõd ja redaktorõd:
Starp daudzajiem čaklajiem korespondentiem visiecienītakie un visiemīļotākie ir nenogurstošie esperanto dzejnieki, mācību grāmatu autori un redaktori:
Berin Benciono, Vilniusõs
Deškin Georgo, Tambovs
Gorbunova Antonina Ivanovna, Ļeņingrads
Hovanskij Aleksej, Joškar-Olas
Kärt Benita, Tallinõs
Koh Bogdan, Ļvovs
Kubulnieks Arturs, Vecogres
Kulikov Vsevolod, Omskõs
Najdin Boris, Krasnodars
Rogov Andreo, Ivankovtsõs
Seriševa Varvara Nikolajevna, Võsokovskõs
Tammist Lehte, Viljandõs
Zamenhof Zoja Mihajlovna, Moskovs
V.
LŪOLTÕKS
Min Izamā.
Līvlist himn
Min Izamā, min Sindimā,
Ūod ārmaz rānda sa!
Kus rāndanaigas kazabõd,
Vel vanad vizad piedagõd!
Min ārmaz īlmas ūod set sa,
Min tõvrõz Izamā!
Min Izamā, min Sindimā,
Ūod ārmaz rānda sa!
Kus lāinõd mierstõ vierõbõd,
Ja rāndan sūdõ āndabõd!
Min ārmaz īlmas ūod set sa,
Min tõvrõz Izamā!
Min Izamā, min Sindimā,
Ūod ārmaz rānda sa!
Kus jelabõd īd kalamied,
Kis mier pǟl atõ pǟvad, īed!
Min ārmaz īlmas ūod set sa,
Min tõvrõz Izamā!
Min Izamā, min Sindimā,
Ūod ārmaz rānda sa!
Kus kūltõb um vel piva ºļ
Mina ama ārmaz rānda kēļ!
Min ārmaz īlmas ūod set sa,
Min tõvrõz Izamā!
Līvõd kēļ – min jema kēļ.
Rāndaliz loul 
Līvõd kēļ – min jema kēļ
Piva minnõn um sin ºļ!
Kis võib līvõd kīeldõ unnõ,
Unub ka eņtš jema sõnnõ!
Rāndakīeldõ rõkandist –
Vanad līvõd rāndalist!
Rāndakīeldsõ lōlõd lōlist –
Rāndakīelsõ Jumalt pālist!
Rāndakīelsõ rõkandõm,
Sīepierast ka ārmastam!
Voļmõ seļļist kui mäd izad –
Līvõd nei ku kivid vizad!
Karl Štalte
Jema.
Līvõd loul
Mis jema nei saggõld sīņ mīernaigõ lǟb?
Mis jema nei saggõld pits randõ sǟl kǟb?
Ta mierrõ īd vaņţlõb, mis vodlõb kil ta?
Mikš pierast siz vierõbõd kīņḑõld täm ka?
Täm pūoga lekš mierrõ, ta aigas äb ūo.
Ta jelsõ eņtš poigõ kil nǟdõ äb sā!
Ne munt tuļtõ aigõ, ne kītist täm nei:
“Sin pūoga, kūl, jema, sīņ mier pūojõ jei!”
Kil jema jūr jelsõ täm pūoga äb tul.
Ta vodlõb ku lājnõd ja õvad, ja tūļ
Ne aigõ täm tūokstõ, siz kālmad pǟl sāks.
Ta vīdõ eņtš pūoga, sīņ mattõ tä’m tāks!
Siz ama knaš kālma eņtš pūogan ta tīeks.
Se kūož ama ārmõks tä’m īlma pǟl īeks!
Ta kālmad pǟl istaks ja mõtlõ ta tāks,
Ku pūoga um tovvõs – kui sīņõ ka sāks!
Karl Štalte
Tekstõ pǟstõ kītiz Melania ja Vladimir Veide – Kūolkas, “Palejõl”, 1958 –7-II
Eņtš tǟtõkst rāntiz sõnad ilzõtǟtõn Int Tšatse, Pumpuris
Kalamie loul.
Līvõd loul 
Kis kil mīnda piškist ǟltiz?
Kis voļ minnõn vōjdaji?
Kis kil minnõn lōlõd lōliz?
Kis voļ maggõm paņņiji?
Piškist mīnda jema ǟltiz!
Jema voļ min vōjdaji!
Lōlidi ta minnõn lōliz,
Voļ min maggõm paņņiji!
Sūrõks kazzõn lāinõd mīnda
Mier pǟl lōjas ǟltabõd.
Lõugõ vīerõs iļ vied pīnda – 
Nei ne mīnda võjdabõd!
Kuntš siz tōvas pūgõs minnõn
Periz loulõks lōlab sīe:
“Kalamiez, um āiga sinnõn –
Puojõ maggõm sina īe!”
           Karl Štalte
Kītõn Melania Veide – Kūolkas, “Palejõl”, 1958 –7-II
Līvõd lugdõbrāntõd.
Līvõd loul 
Līvõd rāntõd ulz at antõd,
Liedõd bīldadõks puskantõd!
Nēši rāntis ni mēg luggõm,
Kui mēg jeddõpēḑi puggõn!
Pǟgiņ mēšti vel iz tīed,
Mingist vond mäd izad mīed!
Mis ne atõ vaņšti lūonõd,
Sīe at rāntõd mäddõn tūonõd!
Ni mēg jemiņ äb tām maggõ,
Lōlidi eņtš irgõm taggõ!
Rovvõ nurms tām väggõ ajjõ,
Algõ kēļ mäd sāgõ kajjõ!
        Valkt
Pitrõg, 1895
Kītõn Melania Veide, Kūolkas, “Palejõl”, 1958-7-II
Kītõb mīez.
Rāndaliz loul 
Kil seļīst rovvõn ov sāb antõd,
Kis sūŗi tīeḑi vīnbabõd!
Ka seļīst sābõd tǟdõl pandõd,
Kis pǟgiņ kēļi mūoštabõd!
Vel jembit seļļīst võimõ kītõ,
Kis lebbõ kǟnd um vȭrõ mā
Un jara unnõn sieda ītõ –
Eņtš jemakīeldõ vēl äb ūo!
Karl Štalte
Mustanummõl, 1913-23-IV
Anni iztiz läb allõ.
Rāndaliz loul
Anni istiz läb allõ,
Lindiz līepālind täm jūrõ, 
Lindiz pusk pǟl tara tūrõ.
“Kūl, līepalinki kērabi,
Sūr pǟgiņ tierridi Antsõn vī!”
Anni istiz läb allõ,
Linki pȭzõ sizal lōliz.
Tǟnda nei īž Anni pāliz:
Kūl, piški linki lōlaji,
Sūr pǟgiņ tierridi Antsõn vī!”
Karl Štalte
Kītõn Melania Veide,
Kūolkas, “Palejõl”, 1958-7-II 
Didrõk opiz kengšepaks.
Rāndaliz loul
Didrõk opiz kengšepaks,
Opiz ājgastidi kakš.
Siz ta killast killõ kei –
Kis set tāž, sīen sāpkõd tei.
Seisõz killõ sāpkõd tīend –
Voļtõ seis täm ārmõks īend!
Neitsõd pǟlõ vaņţliz ka,
Amḑi ārmastõ võiž ta!
Didrõk ni äb tīeda set –
Kīenta võttõ, kīenta jet!
Mõtlõs vanapoisõks ei –
Mur täm zirmist abbõnd tei.
…Neitsidi munt võtistõ –
Didrõk mõtlõm jetistõ!
Karl Štalte
Sǟnagõl, 1923 
Tšitšõrlinki.
Vana līvõ rovloul 
Tšitšõrlinki, tšitšõrlinki,
Ni um ajga ilzõ nūzõ:
“Kīerdõd neitsõd mäddõ killõ,
Laiskad neitsõd mūzõ killõ!
Jõvad pūošõd mäddõ killõ,
Kõzzist pūošõd mūzõ killõ!
Liebist liestad mäddõ mierrõ,
Grabad liestad mūzõ mierrõ!
Jõvad lūomõd mäddõ mõtsõ,
Sudud, okšid mūzõ mõtsõ!
Tšitšõr!
Tšitšõr!
Kītiz Petõr Damberg
Staldzõns, 1961ā. 6. mais
Knaš neitst, vālda puţkõz.
Vana līvõ rovloul 
Knaš neitst, vālda puţkõz,
Kas sa līdõ minnõn?
– Äb lī sinnõn, äb lī sinnõn,
Sin sidam äb luotš min jengõ pǟl!
Ku ma āndab izan ouvõ,
Kas sa līdõ minnõn?
– Äb lī sinnõn, äb lī sinnõn,
Sin sidam äb luotš min jengõ pǟl!
Ku ma āndab jeman ouvõ,
Kas sa līdõ minnõn?
– Äb lī sinnõn, äb lī sinnõn,
Sin sidam äb luotš min jengõ pǟl!
Ku ma āndab sinnõn ouvõ,
Kas sa līdõ minnõn?
– Siz līb sinnõn, siz līb sinnõn,
Sin sidam luotšõb min jengõ pǟl!
Oskar Loorits,
(Volkslieder der Līven, Tartu, 1936, S. 337, Nr. 10)
L1
Passaka kuldist neitsõst
 Ikškird vȯļ ikš rikāz perīmīez.
Sīen kūoliz nai järā.
Sīe naizõn ei vägi knaš tidār.
Se perīmīez utīz tuoiz naiz.
Sīe tuoiz naiskõks täiz vȯļ ikš tidār.
Se tuoi nai vȯļ vägi kurē.
Ta iz voi siedā ežmiz naiz tidārt ienǟdõ.
Sīen ta paņ tikkiž lǟlamd tīed järā jelām.
Täm eņtš tidār iz tīe mittõ midāgid.
Ta paņ šie ežmiz naiz tidārõn vērbikšõm vägi jennõ pakliz langḑi.
Sīe tidārõn vȯļți sormd kațkist vērbikšõs.
Se lānga vȯļ verri sīes spūoļs.
Ta lekš kouvõ piezzõm.
Siz se spūoļ sadīz kouvõ.
 Siz ta grēbiz sīe spūoļõn tagā.
Se nīem vägi pāliz, laz lipsāg tǟnda järā.
Se neitst ildīņ lipšiz sīe nīem järā un lekš tägīz jo kōgaz.
Siz tämmõn pūtiz vastõ lēba-āj.
Se āj vägi pāliz, laz uttag tämmõn sīe lēba ulz.
Ta ildīņ utīz ulz sīe lēba un lekš jo kōgaz.
Siz tämmõn pūtiz vastõ umarz-pū.
 Ta lekš piškīst vǟrõd jūr.
Nänt vǟrõd jūs pūļiz lum-jemā.
Ta kizīz sīe neitsõ, mis ta vȯtšūb.
Se neitst vägi pāliz, ku tämmõn spūoļ um järā kaddõn.
Siz se lum-jemā kizīz, u ta um ka kīerda.
Se neitst mittõ midāgid iz kīt tämmõn vastõ.
Se va lum-jemā kītiz, laz ta läk tubbõ.
Siz ta tämmõn āndiz sīedõ.
Ku ta nuosei, siz tämmõn paņ kāridi kleppõm.
Jo ta jembit klepīz, jo dikțõ sadīz lūnda.
Se va lum-jemān vȯļ vägu lušt, ku dikțõ (~jennõ) sadīz lūnda.
Siz ta kuolm päuvõ paņ sīe neitsõn kleppõm nēḑi kāridi.
Siz ta kītiz, ku ta vuib lǟdõ kuodāj.
Ta āndiz sīe spūoļ ka käddõ sīe neitsõn.
Sīes spūoļs ni vȯļ kuldi lānga sizāl.
Siz sadīz kūlda lumkõks siegāmõl.
Se sǟrdien apsadīz kūldaks pǟst jālgad sāņiz.
 Ta tuļ kuodāj.
Siz kik līndiz sōna katūks pǟl un kīrgastiz: “Mäd kuldi neitst um konnõ!” Se īž-eņtš-tidār siedā kūliz.
Ta ailiz vankļõm, mis se kik sǟl lōlab.
Ta ieneiz siedā kuldist neitstõ.
Siz ta vȯļ nei kizzi, ku jāmstiz eņtšõn sormõ.
Tämmõn vȯļ vägi zǟlõ, ku sǟrdien um nei knaš.
Nei ta utīz ka spūoļ langõ un biss iz kouvõ un lekš īž tagā toizõ passouļõ.
 Tämmõn pūtiz vastõ nīem.
Nīem vägi pāliz, laz lipsāg tǟnda järā.
Īž-eņtš-tidār kītiz: “Laz kurē sīnda lipsāg, minnõn äb ūo aigõ sīnda lipstõlõks.” Ta lekš jedspeḑḑi.
Tämmõn pūtiz vastõ āj.
Āj vägi pāliz, laz tämmõn utāg ulz sīe lēba. – “Laz kurē sinnõn lēba ulz utāg, minnõn äb ūo aigõ!” Un ta lekš jo kōgaz.
Tämmõn pūtiz vastõ umārz pū.
Se iž-eņtš-tidār kītiz: “Laz kurē purīņțõg sin umāri!” un lekš jedspeḑḑi ītõ lēmist vǟrõd jūr.
 Sǟl vȯļ lumjemā vastõ.
Lumjemā kizīz täm kädst, u ta um ka dūšig kārad-kleppiji.
Īž-eņtš-tidār sūrsliz, ku ta vuib jennõ kleppõ.
Lumjemā rāškiz mujāldiz un tei vǟrõd vāldiž.
Iž-eņtš-tidār iz-īt iz vȯdlõ, ku lum-jemā tǟnda  pālab sīem.
Ta īž istīz lōda jūr un sei.
Ku ni vȯļ nuosīend, siz lum-jemā paņ tämmõn kāridi kleppõm, bet ta vȯļ nei lāiska, ta iz virk kleppõ.
Lum iz sadā.
Lum-jemā sai täm pǟl kizīzõks un sātiz ildīņ kuodāj un āndiz sīe spūoļ ka käddõ.
Īž-eņtš-tidār ädagiž järā, ku spūoļs vȯļ nei naijouk pigki lānga sizāl.
Lum-jemā kītiz, laz sadāg tīra lumkõks siegāmõl.
Ni vȯļ eņtš-tidār nei näijouk pigki, ku vȯļ irm pǟlõ vakțõ.
 Neki tuļ kuodāj, kik grēbiz sōna katūks pǟl un lōliz: “Kikirigī, mäd pigki jumprou(v) um konnõ!” Rovž kūlisti, ku kik nei lōlab, un ailisti vankļõm un neisti, kui näijouk ni vȯļ iž-eņtš-tidār.
 Sǟrdien vȯļ nei knaš – kis siedā ievankļiz, se jembit iz vui järā nuolǟdõ.
Sīe vīrõz-jemān vȯļ vägi zǟlõ.
Ta paņ eņtš tidārõn tīem īd piškīz tubā un paņ eņtš tidār sīn sil sīezõ tubbõ, algõ mittõ ikš siedā tidārt nǟg.
Sǟrdienõn broučisti kožālist, bät vīrõž-jemā sātiz tikkiž kožālist järā.
Siz tuļ ikš kēņig-pūoga, laz nägțõg, kus um sǟrdien.
Vīrõž-jemā toi ulz sīe sǟrdien pigkist ārnõdõks – se vȯļ täm eņtš tidār, mis ta vīž.
Siz se vīrõž-jemā kītiz, ku tämmõn äb ūo mūdõ.
Kēņigpūoga utīz täm eņtš ibīzõn sälgm un vīž järā.
 Un siz teiti vägi sūrd kāznõgõd, pālisti mīnda ka kāznigiz.
Minnõn vȯļți glāzist kǟngad un papierõst kleit un eukkõrõst jak.
Mīnda paņți koddõ pa-povar naiskõks.
Glāzist kǟngad ma rabīz kațki un papieri kleit palīž järā.
Pȯiškist seiti eukkõriž jak järā.
Siz ma ei paļļõks.
Kodās tūŗš (~tūrs) vȯļ paklõd-pit.
Kis siedā äb usk, laz vankļõg, ku minnõn um brūni ouk tagān! 
L 15 Siņņizt nīemõd
Ikš jemā, ta um lǟ’nd pivā-pǟva ūoņdžõl va’rrõ eņtš ta’rrõ, neme lǟb puțkiz-tēdõ kuoŗŗõm, ta um sie niuvkõks lǟnd.
Siz ta um lǟnd Vanā-Nabāl-mitsāst le’b.
Un ta um nǟnd, ku Vanā-Nabāl aigās sīebõd sellizt sūrd siņņizt knaššõd nīemõd.
Ro’už lekštõ jegā pǟva sǟld, bet iz nǟ’t, mit-ikš iz ūo nǟ’nd, bet ta lekš pivā-pǟva ūoņdžõl un neiz.
Ta um ī’ž mitlõn: kust ne nīemõd un kīnga ne at sellizt?
Un siz ta um vankļõn un paint ka um vȯnd – sūr pitkā knaš māŗi-neitst.
Tämmõn um rabāgõn mīelõ, ku täm jemā mingiz reid um tä’mmõn kītõn iļ māŗi-neitsõd.
Siz ta um mitlõn, ku ta ni lǟ’b jeds tēdõ kuoŗŗõm un ku ta tulūb ta’ggiž, siz ta īd ni’em kā’ļub uttõ un vīdõ kuodāj.
Bet ku ta um tund ta’ggiž siz äb ūo vȯnd mit-ītõ amist jembit.
Lūž (L 15)
Didrik Leite (s 16. IV 1877 Lūž k)
26. VI 1920
L 23 Māŗi-neitst un pois
Ikš māŗi-neitst um kaitsõn nēmi miern-ägas.
Ne nīemõd at tikkiž siņņizt vonnõd.
Siz ta um väggi knaššõ zingõn.
Jeds pǟva kargõmõt se um vond.
Ikš pois um lǟnd pids randõ un kūlõn, ku väggi knaššõ zīngub.
Se pois um lǟnd jūrõ un nǟnd, ku um vond väggi knaš neitst.
Se pois um tā’dõn sādõ sīe neits kä’ddõ un no-bučīņţõ.
Un se neits um tǟnda vieddõn tiuvvõ mierrõ.
Se pois um nǟnd, ku lǟ’b pa ti’uvvõ mierrõ un irgõn siedā neitstõ pa’llõ, algõ läk se neitst nei kōgaz, ku ta äb vui tǟnda kä’ddõ sādõ.
Un siz se neitst um kītõn: „Aš sa mīnda äd sā käddõ jeds pǟva kargõmõt, siz upātud järā, bet aš sa mīnda akūd vi’zzõ, jeds pǟva kargõmõt no-bučīņţud, siz ma līb sin nai.“ Nei se pois um juonkõks ailõn sīe neitsõn jū’rõ un akkõn sīe neits vi’zzõ un nei ta um vond pagalam, se pois, järā närbõn.
Un ku se pois vīrgiz, siz ta voļ nei knaššõs tubās, ku ta vel eņtš igās sellizt iz ūo nǟnd.
Siz tämmõn voļ jelāmist mier pūojs sīe māŗi-neits jūs.
Siz ne at jūonõd kāznigdi un se pois eņtš vanbizt jūr mā pǟl jembit iz sā.
Sīe ma kūliz eņtš jemā kä’dst.
Lūž (L 23)
Mari Leite (s 5. IX 1883, L)
26.–27. VI 1922
L 54 Siņņizt nīemõd
Kus Lūž-kilā kālmad ātõ, sǟl jougn-aigās, sǟl tuļ se Māŗi-neitst ulz nēmi kaitsõm – siņņizt ī’d vȯļți.
Siz ta āndiz īd naizõn īd siņiz nīem un siz nei ne siņņizt at suggõnõd.
Se, mis ta āndiz, um īend vanāks.
Perī-nai spriežõn: „Uomdõ līb mā’ tapāmist.“ Ni lǟnd ūoņdžil taļ jūr – äb ūo vȯnd jembit mit-ītõ nīemõ, tijā taļ (Jāņõl se um vȯnd).
Ni ta lǟnd, se nai, jougn-aigõ, räukõn väggi.
Un nei tund se Māri-neitst, at-andõn ne mūd tikkiž, set ku sie vanā äb ūo andõn.
Ta kītõn sie naizõn: „Mit-īlmas sa siedā alā kīt jembit, ku sa lǟd taļ jūr, ku uomdõ ma sīnda tapāb māzõ!“
Un siz nēḑi siņiži sugīz väggi jennõ.
Bet ni äb ūo mit-ītõ siņīst jembit nǟdõ.
Lūž (L 54)
Maŗi Veinberg (s 1857 Piz k)
27. VI 1922
L 73 Mierkōŗa (siņņizt nīemõd)
Va’ņšti sīds pids rānda-kīnkidi at lǟnõd nītõd un tarād.
Un siz um īd perī-mīen ne tarād jegā īe at sānõd jarā kaitstõd – un se um vond vanā Däviņ perī-mīen.
Un siz ta um vakţõn.
Un siz ta īd ūomug um sānd kä’ddõ, ku sǟl um kaitsõn nēḑi nīemidi knaš neitst pitkād vī’rizt ibūkstõks un tikkiž siņņizt nīemõd at vonnõd.
Un siz ta um kīlõn ne nīemõd jarā, ajjõn kuodāj.
Se neitst um väggi pallõn, algõ nänt nīemõd vutāg tämmõn järā, bet ta äb ūo kūlõn un ajjõn kuodāj.
Se neitst um kītõn: “Nu, vodlõ, äb sinnõn li nītõ, äb ta’rrõ jembit!”
Un siz um nūzõn selli briesmõg mie’rri tōvaz, ku um ajjõn tikkiž sīe jūgõ mierst ilz un mattõn tikkiž nänt tarād un nītõd jūgõ alā.
Un siz sīe-pierāst paldīņ at ne paļļõd jūgõ kīnkad.
Un sīest ne siņņizt nīemõd paldiž passouļ pǟlõ vel voļļid – vanā Däviņ voļ nänt perī-mīedõn jegā īdõn īd nīem andõn (īdõks nīemõ vond).
Un se māŗi-neitst um mierrõ tāgiž lǟnd.
Ta um lǟnd väggi räukõs tāgiž.
Jutustanud üks vanamees, kes ise näinuvat neid liiva alla mattund tarasid.
Lūž (L 73)
Mari Leite (s 5. IX 1883, Lūž)
25.–30. IX 1923
L-170 (310)
Aragõz kronkõksat rikandõnd.
Ibbi maggõn, nustõn tabartõ allõ vond boridi.
Kronk kītõn: “Ma vutab!” Aragõz kītõn vartõ: “Ala vuta (mittõ)!” Kronk pistõn pǟ tabarõ, tǟnd vuttõ bo’ŗ, nei ibbi pīkstõn tabar jūrõ un pǟ iend va’ilõ.
Siz aragõz nagrõn: “Ma ju kītiz ala vuta, ma ju kītiz!” Siz ibbi nūzõn ilzõ, nuopiersõn, nustõn tabar ildz, siz kronk sǟnd vāldiž.
L-176 (322)
Nāvõ
Vaņšti jema maggõn äb tutkamõs benk pǟl un īd reidrõks poukõn tuba ukš vāldiņ un tunnõd kolm nuordõ nāista vāldiš ārniš ēḑõnõd, vīrist ibukstõks un lǟnõd ītõ lēmist kīrda pierast äb jūr, kus läpš maggõn.
Un se ežmi um vond jo sūrimi un toi rāz jo piški un kolmi vel jo piški.
Amad kolm äb jūs noklaņņõnõd un toist uksõst leb kāmõr lǟnõd teiz ulz.
Un nei läpš kuoliz jarandiz.
Sieda laps jema neiz eņtš sīlmandõks virgs.
Se voļ laps nāvõ.
L-177 (321)
Aragõst rik.
 Selliz ladgõs siuvvõ lem āigal ikš-kird ibbist maggõnõd pitkaliz mās.
Siz kakš aragõst sǟl kouvvõnõd immõr un ievankļõnõd, ku ibizõn tabar allõ um boridi.
Siz ikš aragõz um kītõn: “Ma katsub!” (se um, ku aragõz tādõn siedõ nēḑi boridi ibiz tabar aldõ).
Bet se aragõz um knābõn nēḑi boridi un nei ibbi pīkstõn eņtš tabar pierz jūr vizzõ un aragõz iend ibizõn tabar ala vizzõ.
Siz toi aragõz kītiz: “Eks ma kītiz, ala katsu mit!”
estitism
L-178 (322)
Lūdo-tabar (~rebbi)
 Lūdo-tabar siest äb tā, ku tǟnda nutab pa rebizõks, siest mikš rebbi um salaji.
Rebbi um vana sina, ku mingi nei selliz midagiz nuo-utiz, aga uiž täiz midagist nei kovalstiz nuotiedõ, siz sieda rištingt ka nutisti pa rebizõks.
Un zīdõd ka pietabõd un salandõbõd, siest zīdõ ka nutabõd pa rebizõks.
Bet lūdõ-tabar um veijõ-miez, siest mikš veijõ-mied ka lūdõks veijõbõd nēgidi, un siest ka lūdõ-tabar eņtš tabarõks tāb vuolda veijõ/miez un vejub mis set sāb käddõ.
Sr sȭir(i)ḑi un semḑi
L-179 (323)
Kārnaz un kronk
Kārnaz kītiz nei: “Ma tämpõ sei peistõd semḑõ un sīridi!” Bet kronk kītiz: “Ala pieta!
Ma neiz, ku sa knābist ibiz sita tšupa jūs!” Siz kārnaz kītiz kronkõn: “Laz sieg mis sieds, - äb uo pārētamist!”
L-180 (324)
Riek-ǟma
Vaņšti ikš broutšiji um broutšõn pids riekkõ.
Rek um lǟnd miedõ ītõ moizõ.
Sǟl jembit mēḑi at katanõd katukst.
Bet īd reidkõks ibbi äb lǟ jo kōgaz.
Siz va broutšiji miez um um saddõn ildīņ katuks pǟld māz un ka vond jālga kațki.
Un se broutšiz jo kīgaz.
lõppu vt. originaalist!
L-181 (325)
Mitsa-ǟma
Piedag kītiz: “Ala raḑļõ mīnda, ala raḑļõ mīnda, min podub!” Siz lekš toiz piedag jūr raḑļõm, bet se kītiz nei-īž: “Ala raḑļõ mīnda, ala raḑļõ mīnda!” Siz jumal neiz, ku rouvvõdõn voļ pūdõ vajag.
Siz jumal kītiz mitsa –ǟman, laz amad pūd pīļõgõd vaggiž bäs rikkõ.
L-182 (326)
Tuļ- ǟma.
 Vaņtšti vanad rouž āt nuokūldõnõd, ku Bēļța tuļ-ǟma Däviņ tuļ-ǟmaks ātõ spriežõnõd kādskiņ.
Bēļța tuļ-ǟma um kītõn Däviņ tuļ-ǟman: “Mikš sa nei-jennõ iekud katuks pǟl, ku sa äd mag eņtš loval?
Sa nǟd, ku ma Bēļța kārands mittõ kunagist äb iek katuks pǟl.” Siz Däviņ tuļ-ǟma kītiz Bēļța tuļ-ǟman: “Mis sin viga vaggiž eņtš loval maggõm iedõ, ku sin jega reid, ku janbõd sīnda maggõm, siz tiebõd rišt jeddõ, bet minnõn se äb sā tiedõd un siepierast ma äb ui vasto niepiddõ äb-juva mīnda kīsub katuks pǟl.”
 Nei sugub tuļ-kai un palabõd tikkiž jelud jarandiz.
 Toi tuļ-ǟma teiz um kītõn nei siest ta iekāji katuks pǟl, mikš tǟnda postkasiji jālgaks, siz ku ta sadaji plītõst (~ājst) ulz.
Ku panksti knaššõ lougõ kādkõks tǟnda ājõ un tieks rišt jeddõ, siz ta katuks pǟl äb iekõks.
L-183 (327)
Ikš vana nai Piza kilas jellõn, um vond sūr buŗa.
Ta voļļi käuvand viluks um saddõn māz Vārna-juom mäg pǟl.
Vana Krievõ jūri, kis voļļi kruon dienastõs dēņõn kakškimdõ vīž āigastõ, um tund dienastõst kuodaj un um jellõn Sauzgala kārands.
Kruogõ lǟds lieuvdõn sie naiz paššõ riek pǟld pagālam neka jara kuolõn.
Jūŗi aijõn, laz nūzõg ilz,  - äb uo likkõn.
Jūŗi mitlõn kuš-kuš.
Ta(u)m kūlõn, ku se nai käuvb vüluks (!).
Jūŗi kierõn sie pǟ sīn, kus se taggi.
Ja ni ta mütlõn: nu um rāz iemist pīlõm, laz nǟgõ, mis sīd līb.
Ikš-kürd um tund piški īr juokšõ mütsast ulz un ni immar sie tagiz īd um juokšõn sie naizõn.
Ni Jūŗi mütlõn: ni võlks (!) kierimist taggiž sie pǟ.
Neka nolaskõn sie pǟ mā jūrõ, nei īr naizõn sūzõ sizzõl.
Nei nai jõls (!) un kargõn ilz un kodai jeds-peḑḑi ailõn.
L-184 (328)
L=185 (329)
Aņdrõks-pǟva īdõn siz um vond ikš vana perinai un vana perimiez, kis slikți at jelanõd.
Ni um lānd se vana perinai püvakuoda jūr aņdrõkspǟva iezõ kiela kakštoistõnõz – siz nǟb sǟl sie pierimie nāvõ.
Un ta um lǟnd un ta um nǟnd sie perimies (!), ku se sǟl sie püvakuoda jūs um pīļõn.
Un ta tūndub, ku se täm miez, un nei tämm(õn) um zǟl sieda perimiestõ, ku se lība pagālam.
 Un se perimies um vond mitlõn ka nei-īž un se perimies um vond jedsõ nolǟnd sie püva-kuoda jūr äb ku se perinai un siepierast ne molmõd sǟl āt.
Un se perimiez nǟb sieda perināista zǟl.
Un ku ne ni atõ lǟnõd kuodai pierrõ kātõ-tuoista, at mitlõnõd, ku ne at īdtoiz nāvõ nǟnõd, siz ne at irgõnd jellõ nei juvist, kui juvist mitikš äb no jellõn…
L-186 (330)
Iļ sie Kristap mingiz legenda ma uob kūlõn, bet ma uob jara u’nnõn.
Ta voļ kandõn vägi jennõ roušti iļ Dougav soda āigal.
Ta (u)m Pästai āigaļi vond.
Un siz ikš piški läpš um vond ama pe’rri, poiški.
Un sie ta (u)m ama periz vīnd i’ļ.
Un se (u)m nei lǟlamõks iend pierrõ, kui se(u)m täm pīkstõn puojõ un ta(u)m upandõn järandiz, sūr Kristap.
Un siepierast tämmõn um se pieminekļi sīņ Rīgõ pandõd.
Un se piški poiški um vond Pästai.
Nei min akurat ikš kītiz, vana Jaņi iza nei min kītiz.
Siz ta um uttõn, se Pästai um uttõn täm eņtšõn, mikš ta(u)m pa jennõ juvvõ tiend sie rouvvõn.
Se(u)m īdõks-kimdõ āigast taggižpēḑõn, ku se nei um kūldõd.
L-187 (331)
Kure un jumal at kubš jelanõd īd strēk.
Ama jeds kievad ne at pistanõd mānagri.
Nei at vägi juvad drougõd vonnõd molmõd.
Ne āt vankļond, kui knaššõd vārdõd kazabõd.
Jumal ki’zzõn kuŗe käds: “Kust sa utad, u pǟldõ aga aldõ?” Kure vankļõn, ku vägi knaššõd vārdud āt.
Ta kītiž jumalõn: “Tämāigast ma utab pǟldõst.” Un kure sai vārdud un jumalõn eiti mānagrõd aldõ.
 Toiz āigast täiz ne at sarikandõnd un kīlanõd vodrõst.
Ni vodrõz um vägi knaš ka’zzõn.
Kure (u)m mitlõn, ta (u)m tādõn jumalt piepjettõ, nei ta (u)m mitlõn: “Ni ma midagid äb sǟd, kust utab.
Ku tulub si’gž, siz ma utab aldõ, laž-jumalõn iegõ ne vārdud, mis at pǟlõ.” Nu, un jumal um nītõn mā’väge jennõ vodrõst un kuern aldõ ne rugaid ienõd.
Kui knaššõ ta līb piepjettõn tuoista.
Sie ma uob kūlõn iza-izist. 
 Un ni jumal um tiend voltõ un kutsõn kuŗe ka juom.
Un kure (u)m nei jära juobõn, ku äb uo nuolǟnd kodai.
Uoņdžõl ta (u)m virgõn un notiennõn jumalõn iļ täm juva sidam un tījtõn ka tiedõ voltõ un pallõ jumalt juom.
 Nu, un kure ni (u)m tiend nēšti rugajišt voltõ.
Un kutsõn, laž jumal ni läk vankļõm, ku ta tieb sieda vo’ltõ.
Un smeļļõn rakkõks bāļast sieda missõ un andõn, laž jumal juog.
Jumal um nǟnd, ku kuŗe (u)m nei mu’ļki, un uttõn sie rak un pand kuŗen iļ pǟ neiku rak poḑiks.
Kuŗe prietsõn īž, vond lušting, ku se missõz um nei veggi, mis siz se vollõ ī’ž vel äb tie.
Un jumal lǟnd  jeds-peḑi – mis vel seļļiz muļkizõks jo kōgaz vuib irgõ. 
 Un ni ne nei vel paldiņ et sies ienaids. 
L-188 (337)
 Vod-vod, se volks neiku nei vond.
Va’ņšti āigastist vana rouž at tūlda vägi vōjdanõd – (kui ta ni tulks, kui ta ni – ala kērat, ala vel kērat!) Ikš-kird tu’ld at rikandõnõd eņtš va’ilõ.
Se ikš um kītõn: “Minnõn um vägi slikt (!) pe’r-nai.
Ta mīnda mittõ tilkõ äb vājk.
Ku (u)m nopa’llõn, siz ta potkastub jālgaks (ni min tulub rāz midõkil) tunglõd laigald, laz ma kistõg jära.” (Vod-vod, ala kērat!) Se toi tu’ļ um kītõn tämmõn va’stõ (aga sǟl volks vel midagid jūrõ kēratimist (?): “Minnõn kil um vägi juva peri-nai, ta mīnda jega īdõg la’gtub vi’zzõ.” Ta (u)m sieda ka kītõn: “Kōvab tū’gidi pǟlõ nänt tunglõdõn un siz minnõn u’m ama ie lem un juva.”
 Nei ma (u)m kūlõn, ma äb tied; se (u)m ka taggižpeḑi, seļļi piški läpš ma voļ – sie vana Jaņi iza, se min kītiz,; nei ku le’b u’d rāškiški set ma mǟdlub.
L-189 
 Se um ne’i. – Ikškird vodrõz um ni’zzõz at rikandõnd: “Mis mēg täs jelam aga pīlõm, lǟm jedspeḑi Amerikõz, siz sǟl mēg jennõ rā’dõ sām. “Nei se nizzõz um kītõn: “Mis mēg sīn lǟm votšõm Amērikõ?
Sa nǟd, ku rā mēḑi eņtšti tulub votšõm. “Nei se ni’zzõz um kītõn sie vodro pǟl: “Ma nǟb, ku sinnõn nei ibukst at pitkad, aga se mēļ sinnõn un vägi līt, piški!”
L-190
 Sieda min ǟma nei vešprāigal nei alz kītiz lapstõn.
Vanast vaņ iz uo selliz pītidi neiku paldiņ, siz kuok tǟnkiz kuoda laggist māz, sǟl voļ kațļa tutkamõs.
Un ku ne voļti ni sakietõnõd (siz voļ ju jennõ naiži īds kuodaskubs, siz voļ pālkaliži, un siz ku ne at vonnõd nokietõnõd), siz um se juva nai kis um vond, se um uttõn tul tunglõ un tiend sie tul laigald, laz ta vistõg jära, algõ ta palag jembit.
Un siz ta (u)m tiend kädkõks rišt nei tuglõks, tunglõz käds um tiend un kītõn: “Kristõ ārmažjē, pīl sa minnõn jūs, algõ minnõn tulstõ mingist slikțõ minnõn nuosuggõg!” Un siz se toi nai tägiz um potkastõn jālgaks laigald sie tul un siz vel jālgaks voļ nuobissõn tunglõd laigald jega īd īž puolõ, laz ne algõ palagõd jembit.
 Un siz ne, ku ne perinaist lekšti järandiz-vaņ, ne lekšt tubbõ siem, tuld voļți laigald notiedõd – siz, se kis sie jālgaks potkastiz laigald, siz se tuļ irgiz kītõ toiz tuļļõn, ku tämmõn um zǟl ku tǟnda um potkastõn jālgaks, um seļļi rumaļi se perinai, ku tämmõn um zǟl suggõn, mis ta laz tieg tämmõn ku toizõn um nei knaššõ kītõn “Kristõz ārmaz-Jē!”
 Un nei se toi tuļ um kītõn tämmõn vastõ: “Sinnõn um zǟl, mis sa az tieg? – ast katuksõ!”
 Un nei toiz pǟvan pallõn järandis lupatnarmõks.
Se koda äb uo pallõn, tämmõn mingi mū jel āita aga mis voļ pallõn, algõ ta nei tieg jembit, laz oppõg knaššõ jelam. 
 “Vai sin um zǟl, sa äd tieda, mis az tiegõ? – asta katuksõ tämmõn, kil ta siz opub!” Vanast ju tikkiž at rikandõnõd – ibbi um pūd, bībõls kītõb.
Sr. nǟlga-bū’s
L-192
Putšõz voļți deŗkõks ka kutstõd kāznigiz.
Kāzgõņš ju daņtšõbõd – ne kakš ka lekštõ daņtšõm.
Derk breḑiz pūțšõn jālga pǟl, daņtšõz astiz pǟl.
Nu, un pūtšõz sai kizizõks (pūtšõz ju seļļi um) un lekš aragõl kaibõm, ku breḑiz tämmõn jālga jära.
Aragõz kītõn: “Äb midagid, äb midagid, uoņdžõl līb tiera (vuid lǟdõ daņtšõm tägiz)!”
Vanad mied vägi nagristi, ku nei piški derk breḑub pūtšõn jālga jära.
L-193
Kraņč, Pētõr, Prits un Trīn
Kraņč um ma’ggõn tuba jeds de’ka pǟl.
Un Pētõr (kik) un tād’õn (~tikkõn) väggi ma’ggõn [lǟ’dõ].
Kraņč um ma’ggõn jdes un ta äb tu’oḑ lǟdõ.
Siz Pētõr um irgõn räukõ: “Nei kīlma um u’llõ, laz set Kraņč lassõg tǟnda si’l.
Kraņč un kītõn: “Mis sa tied sizal?
Sa uoņdžõl magud kiela kādõkst sāņiz i’llõ koškõl.
Mi’nnõn um volmist ama ie i’llõ lu’m-vā’dõ allõ ullõ kūldimist un vakțimist, ku äb tu’lt salaist.”
Pētõr kītub tägiz: ”Mis siz se pa lǟlam um!
Minnõn u’m vakțõmist un ouŗõmist iezõ kiela kolms, laz nūzõg Trīn un Kārli laz nūzõg i’lz: Trīnõn niemõdõn lēmist āndamist siedõ un Kārlizõn bēridi kuopimist.
Muitiz Trīn ä vui nojouvõ pǟva kārgamiz sāņiz kolm kil’mõ ri’gstõ.
Un aš ma sieda äb uo novakțõn, nei perimiez Trīnõ rīḑļub un Trīn täiz mīnda rīḑļõb, ku ma magub, äb vakț, äb ānda mit-īțõ groundõst minnõn sie pǟva – ama pǟva käumist tija ma’gkõks.
Kraņč kītub: “Sa tokš uod lemmõs vāŗõ allõ un mīnda um iezõsaputiņțõn vā’diz ala, ku kīlma um ullõ ta’llõ.
Mit-ikš mīnda äb las tu’bbõ iezõ, ikštiz Trīn um mi’n pǟlõ mūžõm ki’zzi.
Pernai kītub: Trīn, ānda Kraņčõn siedõ!
Trīn kītub: mis selliz va māitan siedõ vajag! – un valab vieta jūrõ zuppõn un triečub (vajab) uksõst ulz.”
Nei kītub Pritš (kaš), “Mis sa sīd sūrslud nei-jennõ – vana ju sa uod un lāiska ka sa uod diezgan!
Se le’b ka mitikš kird äb kūl sīnda utam ka! “
Nei Pētõr lǟb kraņčõn a’bbõl: “Sa ju mittõ īt īrõ äd nuo-ak vi’zzõ, mis sa ka rikandud!
Sa mūd äd muoista tiedõ, ku per-naizõn ant-kāmaŗs sēmḑa-potīdi nuolõ!
Un nei Prits sai kizizõks, ku tǟnda nei apna’grub, nei viediz Pēterõn i’ļ kuora, ku Pētõr paldīņ vel ōŗub äbjuba ielkõks (se äb uo kikerigī).
Siz kītub, ku kure pids gaisõ ailiji, ku kik nei ōŗub sieda äbjuba kielda. 
Se min ǟma passaka vȯļ.
/Igauniski: Kuristab öösel/
Voi mingi seļļi nīž äb uo kuskõs lețkiel (skuol) rōntõs sizal?
PZ-1 
Ikškõrd voļ ikš izand.
Un ta jeliz eņtš jemandõks.
Näntõn voļ vägi knaš tidar.
Un se jemand kuoliz jära un se izand īrgiz sieda tidart pa brūțõks piddõ.
Un ni ta väggi jennõ itkiz, se tidar.
Se jema nä’gțiz uns, algõ ta itkõg nei jennõ, laz ta pang eņtšõn tiem käp, sizald-klõkštõb un uldõ-klõkštõb un lä’b küļgõ.
Siz laz ta läk īž sizzõl, laz ta utag siedõ un ārnõd un rōdõ īņiz (~īniz) un siz laz ta pālag ro’ustõ, kis vīb miernäggõ sie käp un siz laz likkõg mierrõ sizzõl sie käp ama tämkõks – un kus siz tūļ ajab  aigõ, sǟl siz līb.
Un nei se tidar ka um tiend.Ta um īdõ paikõ lǟnd, se käp aigõ.
Ni ta rāz pieviedab sie käp un ni ta lǟb ilz votšõm, aga um mingi jel.
Un ta um uzlǟnd īd moizõ.
Un sǟl um jellõn ikš nuoŗizand.
Un ni ta um pa’llõon aga sāks täm jūs dienimist.
Un ta um pievuttõn sie neitst.
Bet jema ka tämmõn um vond, sie izandõn.
Un ni ta um tǟnda iepiddõn selliz juvaks.
Un sǟl um vond klu’b kah.
Un se nuoŗizand um kītõn, laz ta ka läk.
 Un ni ku ta ni voļ eņtš tāți jūs vēl, siz ta um kītõn sie eņtš tāțõn, laz tämmõn vostag selliz kleit, neki touvvõ tǟ’dõd – siz ta tämmõn lǟ’b pa nāizuks.
Un ni se iza um tuond tämmõn sie kleit – un ni tämmõn um lǟmist.
Ni ta um kītõn, laz se iza tämmõn vostag selliz kleit neki kū-val, un ni tuond se izand selliz kleit kah.
Ni tidar tāb, laz tuog tämmõn selliz kleit, neki pǟva spīḑõb.
Nu, izā tuond.
Nu, un ni um lǟmist.
Ni ta um itkõn täiz, ku ni um lǟmist.
Se ǟma kītiz, algõ itkõg, laz vutag sie täm mantõl, mis ta um jettõn, eņtšõn ümmõr, - siz mitikš tǟnda äb nǟ.
Nu, ni se täm nuoŗizand um täm kädst küzzõn, mis tämmõn ni’m um, sie neitsõn.
Ta um kītõn tūgõrušk.
Nuoŗizand um kītõn, mikš ta ka äb lǟ’ klubbõ balvõ pǟl.
Nu, ni ta um lǟnd kah.
Ta um vieddõn sie tǟdõdkleit ilz.
Un ta vutiz mantõl immõr, ni mit’ikš tǟnda iz nǟ.
Ni ta lekš klubbõ un viediz sie mantõl mā’.
Ni tikkiž klub spīḑiz.
Ni izand uoņdžil kītiz, kakš tūgõrušk ka vond sǟl, siz (ta) volks nǟnd, mingiz kleitõks sǟl ikš voļ.
Ni ta lekš tuoista kird tä’iz.
Ni ta viediz kū-val kleit ilz un ta utiz ǟma mantõl ümmõr – ni mitikš tǟnda iz nǟ.
Un ku ta lekš klubbõ, ta käbiņțiz mantõl ulz, ni tikkiž tuba voļ vālda täiz.
Ni täm izand kītiz täiz, mikš tūgõrušk ka iz tu’l.
Ni ta um lǟnd kolmõz kõrd (!) vieddõn siz pǟva kleit ilz.
Ne āt rõkandõnd, ku se um eņglļõz touvvist tu’nd.
Ni āt teļļõnõd vaktid ama ümmõr (~ümmer) , kust ta lǟb selli knaš.
Ni ta tulub ulz un ta võtab mantõl ümmõr tä’iz.
Vaktid āt ratstõnõd, tǟ’dõl pannõd, kus ta ni lǟ’b.
Un täm izand um pand daņtšõs eņtš suormuks tämmõn sormõ.
Un ni kuodāj lǟds ta um rāz nustõn sie mantõl ülz, un ni nǟbõd, kus puol ta lǟb: pǟva-kleit spīḑiz.
Ni ta(u)’m eņtš kuod jūr sānd, nei āt vonnõd vaktid jūs.
Tämmõn äb uo vond aigõ māz(õ) ēțõbõks, ta um ama ie kleitõks laššõn ma’ggõm.
Un ku ta ni um kuodaj tund klu’bst, siz ta(u)m siend lemdõ voltõ un siz ta um lassõn sie suormuks sie lem vollõ sizzõl un ta um pand vierõ.
Nei ni tuļ täm izand kuodaj un kītiz, ku sīds un se eņgļõz sie knaš kleitõks, sīd puol tuļ.
Nei se izand um tǟdõn siedõ, lieuvdõn siz suormuks sie lem vollõ koušõst.
Ta(u)m kītõn: “Se um min suormuks!” Ne at irgõnõd votšõ tūgõruškõks ne knaššõd kleitõd.
Nei ka izand lekšti päp jūr tūgõruškõks un paņ salōlatõm un ni voļ täm jemand.
Un knaššõ ne jelisti eņtš lōlatõb sizal.
Ni ta sai tiedõ (!), ku se (u)m sūrst kȭrdast, ni voļ vägi lušt izandõn.
PZ-2 
Māŗineitzt.
Vaddõ viedāmõs.
Māŗi rouvvidi ikš tund un kītõn, laz astõg täm ežārnõ pǟl.
Un nei ta siz um astõn, nei ta um astõn Iļ vīnduks iļ kāznõgõd tubbõ.
Un vaņ, siz ta um sānd mǖmtõd kah – sīlmadārnõ.
Tuond täm taggiž täiz lāja jūr, se māŗineitst.
Siz kītõbõd, ku sīlmadārnõ tämmõn um vond vel kōgiņ täs.
PZ-3 
Nabal uņtāpaist.
Nabal jūs um vond uņțāpaiži.
Siz atõ viedanõd kieuvd pids randõ un at sidanõd kiela jūrõ: ku mingi lǟ’b, si se kiela kilub un ne uņtāpajist akkõbõd sie rišting vizzõ.
Un siz ātõ sānõd ǖd kä’ddõ, vīnõd eņtš šounõ sizzõl.
Sǟl ükš um vond ju pagālam sōna loval, bet ta äb uo tiedan sieda.
Un ne at pannõd ukst vizzõ un jetanõd täm sounõ.
Un ta ni kāļõn pids sōnalouvvõ un liedab, ku sǟl um ikš rišting un pagālam.
Un ni ne uņtāpaist at kītõnd, algõ ta sǟld jära läk, laz ta sǟl pīlõg toiz sōna louvvõl.
Nei ta tägiz pand siz pagālam eņtš azmõz un laššõn sīn, kus se voļ.
Un ni ne uņtāpaist atõ tunnõd, kakš, siskaņõd duņtš kurkõ, nei set kītõn sie toizõn: “Kui vaggiž se kuolõb, kuijen minnn lǟndz ie rǟkiz!” Un se toi um sānd jara urgo leb sie sōna le’b.
PZ-4 
Neitst kū pǟl .
Ikš neitst un lǟnd, kakš viedpaņņõ kä’ds kouvnaigõ.
Un siz ta um nägțõn sormõks kū pǟl: “Vaņ kū!” Un siz se kū un võttõn täm eņtš šizzõl amad pāņõdõks.
Didrik Belt 
Pd 8
Pz. 1922 Didrik Belt-86, sti (366)
Mer kāzgand
Kǖlmakǟngad
Buŗa un kurē
Siņņist niemõd
Perimiez un pois vīlkatõkst
10 Võl
 Võl siļg potiļõs
[Nobuŗḑõd ibbist
tie Punīz kübarõks rōkōvaji
Nǟ näkļimi uns
15 Seis veļ pǟ pǟl
16 Sada āigast maggõn
PZ Mari Švanenberg 72
 S71
28.06. 2 Merkāznõgõd
  Nabal uņtāpaist
 4 Neitst kū pǟl
Pz-5
Ikš muskant um vond.
Sien um vond Mikiļ nim.
Siz ne at lǟnõd mierrõ võrgidi ētam.
Tämmõn at vonnõd spēļõd ka īņiz.
Siz n(e)at ētanõd eņtš ānkaŗ mierrõ.
Siz um tund mierst ikš neitst nänt laijõ un kītõn laž viedagõd eņtš ānkaŗ ulz, ku se u’m nänt tuba kǖnduks pǟl, tämmõn lībõd kāznõgõd.
Un ta pālab Mikiļț ka sīņe kāzginiz spēļõm.
Mikiļ um lǟnd tämkõks īņiz.
Un siz ta um sānd mǖmtõd (~mīmtõd) – serk, sukad, kindõd - un tund eņtš laijõ ta’ggiž. 
Pz-6 
Kǖlma-kǟngad
 Ükš miez Lūžt um lǟnd Rindõ un se(u)m vond puolpǟvan.
Siz ta um tund taggiž üözõ un istõn riekaigõ māz.
Un siz um tund neijennõ piškiži poiškiži, ku ta äb uo sānd le’b.
Siz ta(u)m istõn kakš štuņḑõ, kuņțš ta(u)m sānd leb.
N(e)at vonnõd vonnõd sellist piškist mõtsarouž.
Se rišting um vond vana sāmiž.
Rõkandõnõd äb uot, lǟnõd iļ šie riek iļ kakš štunņḑõ lǟnõd ītõ lēmist neiku mingi lambõd bara.
Pz-7 
Buŗa un kuŗe.
Se voļ Lūžt ka ikš miez, Forš.
Ta voļ sūr buŗa, ta buŗiz.
Un siz tämmõn tuļ kuŗe sälgõ – lova tāž kīsõ tubast ulz ama tämkõks.
Un siz kakš miestõ täm toiti tǟnõ mäd püvakuoda jūr, laz päp pālag täm pierast jumalt.
Bet päp iz uo sīd (~täs).
Siz vīšti täm Rindõ.
Siz sǟl voļ ikš jo’ig.
Siz kuŗe täm tāž sīn sil vīdõ.
Ta pidiz kädudõks ümmeŗ piedag un rǟkiz, laz pidagõd tǟnda, ku ni vīb täm jo’ggõ. 
 Un siz boutšiz ǖtõ lapsta rištõm.
Siz se Forš un kītõn, laz kuŗe võtag sie laps.
Un siz se läpš um kuolõn jära – ükš mū läpš um vond, at lǟnõd päp jūr rištõm.
Siz päp um pallõn jumalt, laz kuŗe läk jära.
Siz kuŗe äb uo tund jembit Forš jūr.
 Jeds sieda ta um buŗŗõn jelamd un rouv ka jära.
Siz Bēļța perimiez broutšiz Altšvangõ kattuoļ päp jūr.
Siz päp paņ tämmõn, sie Foršõn sälgõ – siepierast mikš ta buŗiz.
Siz toiti (pierrõ) täiž mäd päp jūr. 
Pz-9 
 Rouž eiti pa vīlkatõksõks.
Ükš um vond selli va jūri (~jūŗi), perimiez vond.
Tämmõn um vond pos kah.
Un ta(u)m sātõn entš pois mõtsõ pūḑi raḑļõm.
Un ta īž um iend kuodaj.
Ku pois um lǟnd mõtsõ, perimiez vond sǟl ju jeds.
Ni toiz uomõg pois vodlõn, kui ta sāb jeds sīnõ.
Sǟl um vond riekaigas vana kand.
Perimiez eitõn kolm kõrd üļ pǟ – nei vond vīlkatõks sud nāgõ sǟlgas, un ailõn sīn, kus poisõn um pūḑi raḑļõmist.
 Ni toiz uomõg pois ka ētab kolm kõrd – ta ka um iend vīlkatõksõks.
Bet ta äb uo sānd jära jembit.
Un va Jūŗi pieksõn sieda poisõ vägi, ku ta um pa suduks iend.
Un siz vīnd pois kand jūr, laz ētag kolm kõrd üļ pǟ, - siz vond nāgõ sǟlgast jära.
Ni va Jūŗi um kītõn: “Ni sin tutkam līb!” Ku pois um lǟnd mõtsõ, va Jūŗi um tādõn tūlda (~tund) täm jūr.
Pois kītõn: “Tul, tul, va Jūŗi, ma sīnda tund!” – Jūŗi kierõn taggiž, lǟnd eņtš kand jūr un eitõn eņtš nāgõ sǟlgast mā un lǟnd poisõn jūrõ un kītõn: “Ku sa mīnda tūndud, siz ma midagid sinnõn äb või tiedõ.”
Pz-10 
Mäd kilast Pizast võ’l, kis lekš nēmi muotšõm – ikš Sūr Trīn se voļ, võl.
Siz ta(u)m lǟnd Lūžõ võ’llõm.
Un ni ta(u)m  ma’ggõn riekaigas īž pagalām.
Ikš läpš vond īņiz, pand pǟdõ votšõm.
Siz ikš miez um kierõn täm pǟ sīn kus jālgad.
Siz ta um sǟl jūs vaņtļõn.
Siz tund ikš īr, lǟnd sīn, kus jālgad at vonnõd (se se täm gara voļ vond), un Trīn vond pagalām.
Īr tāb jära lǟdõ.
Siz miez kierõn pǟ ta’ggiž, kus ta um vond.
Nei īr lǟnd sūst sizzõl un Trīn sānd jellõ.
Īr voļ Lūžs.
Pz-11 
Võl siļg potiļõs
 Ikš pizanika nai voļ võ’l, va Trīn.
Ta lekš pids gaisõ, - trīp lǟb pids gaisõ, tulkeŗg tagan – un voļ siļgõn (~sittõn).
Siz ikš sārli Maŗț võtiz sieda siļgõ un paņ potiļ šillõ vizzõ, ku äb sā luftõ.
Siz se va vi’l Trīn tund sīn ailõ rišting volts je’l immer.
Un ne naist gläbist tikkiž krāmõd jära pānõd, algõ ta sāg midegist juodõ un attõ.
Siz ta tuļ un voļ pagalām.
Siz ta voļ nei pallõn neijen,ku se sārli täm atlazkiz.
PZ12 
Nuobuŗḑõd ibbist.
 Buŗa nopanab ibbist vizzõ, neiku kāzgõnikad äb võit (~äb sākst) nuobroutšõ kuodaj.
Tāšti vägi jennõ brāndavīnõ, laz āndag [siis vabastavat nad nõidusest].
 Kruogõs voļš e tara, ibbist lekšt sīnõ un mittõ pāikast äb likkõt jära. - Ne panbõd õbizõn jeddõ dīsõlõ kuŗēsittõ, kard nei sūr, kui õbbi jedspeḑḑi äb lǟ, taggiž kül.
Pz- 12
Kord võidnud keegi īranika (Īra küla elanik) Duoņḑig tõrgs (=Dondangeni turul) ühel juutil aisad , pārgelpasagu, pole öelnud, sääljuures ühtki sõna, kuid hobune läind ainult tagaspidi.
Juut palund ja palund – siis mees puhund ja puhund sõnu, mis podiseb, ise aga puhastand endamisi aisu – ja hobu hakaski taas minema.
Einst hat ein Einewohner von Derf Ira auf dem Market zu D. einem Juden die Fehmerstangen mit Teufelsdreck, hat dabaei keim Wort gesagt, soch das Pferd ist nur rüchverärts gegangen.
Der Jude hat gebeten und gebeten – da hat der Mann Worte geblasse und geblassen, dass es gesprudelt hat, selbst aber hat er vor sich hin die Fehmerstandgen gepritzt – un das Pferd hat auch wirklich wieden angefangen zu gehen. 
Keel ja Kultuur
Kui tuletasime aga meelde, et osutab bäga tugevat liivi mõju ja et läti rahvalaulus on suurelt osalt alles ajaloolise aja looming ega vasta leedu rahvalauludele, siis jääb esialgu veel lahtiseks probleemiks, kuivõrd samal ajal lätistunud liivasled daina dr. tõlkimisest omaltpoolt soodustanud ja loovalt aktiivselt kaasaelanud.
Igatahes väärib tähelepanu läti muusikaspetsi E.
Melngailise suursõnaline väide mulle, et paljud läti rahvaviisid osutavad tõenäoliselt liivi algupärale.
Siin köites olen ära trükkinud küll ainult need viisid, mida praegused liivlased on laulanud ja olen välja jätnud isegi neid, mida alles hoopis hiljuti lätistunud liivlaste järeltulijad Põhja- Kuramaal laulavad.
Kuid pean igataghes oma kohustuseks neile ülihuvitavaile viisidele mida E.
Melngailis rohkesti on kogunud ja Läti Rahvaluule Arhiivile üle andnud siinkohal tähelepanu juhtida võimalikult samuti nagu läti rahvalaulu türmi värsimõõdu võimalikule sõltuvusele tuttavale samasugusele liivi-eesti-soome omaga, kus vastastikune mõjusuund ligemat selgitamist ootan.
III 54 PZ-12      54
Auf dem Jahrmarkt zu Dondangen hat einmal ein Mann aus Dorf Ire die Fehmerstangen aines Juden mit Teufelsdreck eingeschmiert, ohne auch nur ein Wort dabei zu sprechen, doch ist das Pfer nur noch räuckwäarts gegangen.
Der Jude hat gebeten und gebeten, da hat der Mann murmeld  blos sein Spräuchlein geblasse, während er still fäur sich den Teufelsreck abgewisch hat, - und das Pferd Had wieder angefangen zu gehen.
(Pz 12- S.132)
Pz-13 
Irail (~Piškiz Īras), kus se joig um, sǟl um vond kast jo’gs (äb jennõ aigõ).
Ne at lǟnõd kolm miestõ sieda kastõ ulzõ viedam.
Ne at lǟnõd kolm miestõ sieda kastõ ulzõ viedam.
N(e)at lǟnõd votšõm.
Sūr-sūr kūzõ kazzõn ka sǟl.
Ni ne at sie kast sānõd käddõ.
Ni um tund broutšõ sellist sūrd izandõd, kielad jūs, un nēḑi ädagtõnd, algõ ne viedagõd ulz.
Ükš nēšti izandišt lǟnd kūzõ ülz, svēḑõd kah ǖņiz, ku pūgub nänt ülz, kis sieda kastõ ni viedabõd.
Un ni küzzõn, mingiz mie ni võtab jeds.
Ǖdõn um vond punni kübar.
Se(u)m kītõn, laz võtag sie, kien se punni kübar, jeds.
Se ürgõn pa’llõ, algõ tǟnda võtag.
Un ni ailõn rā’kast ta’ggiž, sies mikš ne rõkandist, rõkandõ äb tuoḑ.
Kuŗed tuļt ädagtõm.
Uks nägțõb, ku sǟl selli kast um.
Aš ne nei nuovõtabõd, ku ne äb rõkandõt un irm äb lī, siz ne sābõd.
Pz-14 
Īra Beļt’al miez um maggõn tuba pǟl.
Tämmõn uks kītõn ükš miez, rī täpan (!) allõ un rā, laz läk võtam läbḑi, laz läk võtam lä’bḑi laz läk kōvam ülz, se läbḑi um uks tagan, mis näntõn um jära ka’ddõn.
Se miez vel äb uo lǟnd.
Ni tund toista kõrd kītõm, ni vel nuokōvaji je’ds päuvvõ ü’lz.
Siz ta um lǟnd, nūzõn ülz, sie eņtš üö sieda läbḑi võtam – um vond kül sǟl läbḑi, aga se lä’bḑi äb uo vond, kis um jära kaddõn.
Un siz ta äb uo lǟnd.
Pz-15 
Seis veļ pǟ pǟl.
Rā’, kus äb kus um mās.
Ǖdõn um vond rī ājs gläbbõd seis veļ pǟ pǟl.
Sie mien, kis ni lekš kōvam, um vond ǖd kanan seis kikkõ.
Ta um raḑļõn amadõn pǟd mā un lǟnd, nänt pand sīn pǟlõ – un sānd tiera sūr poța - täuvd va’nnõ rā’dõ.
Pz-16
Sada āigast maggõn.
Lapst at lǟnõd randõ tūlda tiem, ku miermied tulbõd aigõ.
Siz u tund ikš vana nai tuļnäggõ un kītõn, laz tǟnda rāz liktõgõd.
Un mitikš äb uo tuoḑõn liktõ.
Siz kītõn, sada āigast ta voļļi ma’ggõn mān allõ un ni tämmõn sada vel līb ma’ggõmist, siepierast kui tǟnda äb uo liktõn.
Ni kūlõnd, ku rā’ lǟnd blōŗ-bloŗ-bloŗŗ neme kilub mān ala taggiž, se koț lǟnd lāigi – se u(m) vond se rā’koț, se nai äb uo vond un se (u)m kuŗe vond, kis um kītõn.
Uli Kāpberg-Kȭnkamāg
pd17
Uļi Kāpberg-Kȭnkamäg
170  30.X Kīlmakǟngad
Pz-18
Iļ tu’ld rõkandimiz ma midagid äb uo kūlõn, bet iļ šie ma kil uob kūlõn, ku pi’ņ kaššõks at rõkandõnd. – Vaņ nänt āigastõd ju amad at rõkandõnd – äb tied voi siz nei um vond ka?
Nu nä, pi’ņ un ka kaš at lǟndõd ku’bbõ entš je’llõ rõkandõm.
Piņ um kītõn, ku tämmõn u’m vägi kõ’zzi perinai.
Un siz kaš täiz un kītõn, ku tämmõn um vägi jõva: ku panub iga sied tä’mmõn u’m väggi kõ’zzi perinai.
Un siz kaš täiz um kītõn, ku tämmõn um vägi jõva: ku panub jega sied tämmõn ku zuppõ kietõb tariļ pǟl un siz sātub tǟnda siem.
Piņ perinai tägiz um rīḑļõn tǟnda, kõ’zzi um vond mūžõm.
Jembit ma siz midagid äb tieda.
1 Bin Zuhörer entgegnet:
Kui siz, ku (u)m vond: kust n rikud muitiz siz sugisti?
Ii 1 A.
Īd kēņigõn vȯļți kuolm pȯigõ.
Un izā um andõn sīe kuoig.
Ni se nūoŗim pūoga ka um tikkõn  iņņiz.
Nu, un siz se iza vēļiz tǟnda.
Ni ne at mier pǟl pūŗintõnõd.
Un ni näntõb lēba pūtub järā un vȯza.
Ni ne lekšti īd mierlunkõ un siz ne lekšti mā pǟl vȯzzõ vȯtšõm, mõtsalūomidi.
Ni se nūoŗim um lǟnd un ni um tund sūr tōvaz tämmõn vastõ.
Un siz se tōvaz um īend paikõl - se vȯļ ikš nūoŗizānd.
Bet ta äb ūo lǟnd [näntõn kītõm.]
Un siz um tund tämmõn vastõ ikš jo sūr tōvaz.
Un täis ta um taplõn tämmõn vastõ eņtš mȭkõks, kuņtš tōvaz ei paikõl un täiz vȯļ ikš nūoŗizānd sǟl.
Ii 1. 
Kēzarõn vȯļți kuolm pȯigõ.
Kakš tāžti lǟdõ izbroutšõm, izā nuoŗim pȯigõ iz vēļ.
Izā vēļõn perizõks ka, andõn mȭk iņņiz - ku sīeks raļļõb, siz mitikš vastõ äb ūo.
Pūŗitõnõd pids mierda.
Vȯza loppõn järā.
Lǟnõd mā pǟl vȯtšõm mõtsalūomõ, kakš vaņimizt veļļõ ītõ riekkõ, nuoŗim eņtš riekkõ. 
Nuoŗim lǟnd.
Tund selli tōvaz.
Mȭkõks vētšiņțõn vastõ, tōvaz īend paikõl un nuoŗizand vastõ: “Minst sa päzist, bet jedsõ…” Nuoŗim (pūoga) lǟnd jedspeḑi.
Täiz jo sūr tōvaz vastõ.
Täiz vētšiņțõn mȭkõks, tund nuoŗizand un kītõn, ku vel lēji, äb tīeda, mis līji.
Lǟnd jedspeḑi, tund kuolmõz tōvaz vastõ.
Mȭkõkd nuoraļļõn, kuņtš iend paikõl, se tōvaz.
Ibbi sātõn täm tubbõ sǟl vȯļļi kuŗe sizal, laz läk käp jūr sǟl juva käddõl vȯļļi glāz, juogõ joudõ, sieda laz juog;
äbjuvan vȯļļi mȭk, sieks laz raļļõg pǟ mā sie kuŗen.
Vȯnd nädiļ un tund ulz.
Võttõn äb tied mits - kūž? - umart.
Lǟnd nei, umarzpū saddõn kațki un täm pǟlõ - jālga kațki, äb sā tarast ulz.
Nēļa käpat pǟl tund ibiž jūr.
Ibbi sātõn kuŗe jūr vierda vȭidam pǟlõ.
Ibbi kītõn: “Um sāmist!” - mānalist, sānd jūrõ un novõidõn - jālga tiera.
Lǟnd übizõks ratstõ mierrõ.
Übbi vōigub.
Ibbi kītõn: “Sǟl līb kǖņḑļõjālga, kēņig kutsub sīnda un pāla sie kǖņḑļõjālga.” Ku sātõnõd täm järā, kēņig tānd tǟnda pa znuotõks un andõn sie ibiz pierast sie vana kǖņḑļõjālga.
Ku pǟva nuolǟnd, eitõn umar sizzõl - täiz kēņigmā.
Kēņig tuond tǟnda pa znuotõks.
Ūoņdžõl sātõbõd kuodāj.
Bikar vȯnd ullõ, ta pallõn siedā.
Kēņigõn uid (võid?) sieda sittõ andõ. - Nu, ibizõn antõbõks.
Un kēņig siz vēļõn ka.
Ratstõn täiz.
Veiž vastõ.
Ibbi vōjgub.
Pǟva nuolǟb, eitõn umar - kuolmõz kēņigmā.
Nīnsõ juonõd-sienõd ama ie.
Uoņdžõl sātõbõd.
Kēņig tāb andõ midagid.
Ullõ vana lēbakukiļ deņa kilgs.
Kēņig kītõn, laz siz võtag ibizõn antõbõks.
Astõn sälgõ, lǟnd.
Ibbi vȯigõn ama pǟva.
Lǟnd kȫnignīnõ un vȯnd sǟl sūr strēk, mingiz pār nädiļț.
Tulub kuodāj.
Seis āigast vȯnd mānallõ.
Munt nutanõd pa portlapsõks.
Siz lǟnd eņtš naiz un puoga jūr. 
Ii 3. Zīḑ kožub brūțõ Stokkõn izandõn.
Ikš nuoŗizand um vȯnd, Stokkõn izand puoga.
Un tämmõn um vȯnd dienastneitst - Duoriņ.
Un Duoriņ um pand īd tuoiz vana naiz eņtš azmõ.
Nei se vana nai um irgõn ouŗõ: “Li järandiz, sa kure, mis sa tulud min sälgõ!” Un ni se pȯis maņņõn, ku äb uo se neitst.
Un siz um vuomõg tund.
Ni ta um satiekõn Duoriņț un kītõn tämmõn, mikš tǟnda um piettõn.
Ni vananai um pand ūiškad tämmõn sälgõ.
Nu, ni ikš žīḑ um kožžõn brūțõ sie nuoŗizandõn.
Un ni ta um andõn sie zīḑõn.
Nu, un brūț ka sāb tiedõd, bet iezõ - vägi knaš brūț um vȯnd.
Brūț äb tā.
Brūț ürgiz jara un jetiz (~jätiz) brūtgana ikšignõz.
Ii 4. Knašist Bēškiņõst un näijougzd grāftidarõst.
Ikš vana saņț nai um vȯnd.
Un sīen um vȯnd ikš knaš tidar un ni ta um lǟnd sāņțõks ama eņtš tidarõks.
Un ni ta um lǟnd īd grāfmȯizõ jūr.
Ni ta um pallõn iemājõ iļ ie magatõ.
Ni um se grāf andõn.
Un siz se grāf um kītõn, laz āndag sie tidar tämmõn, ku ta kazatõb.
Nu, ni saņț um mõtlõn, ku um āndamist.
Un ni se tidar um kazzõn sūrõks.
Nu, ni irgõbõd brūțganad käuvõ.
Ni neitsõn um pīļõmist sǟl sies tubas.
Nu ni grāf eņtš tidar vīb siedõ tämmõn siezõ piškiz tubbõ.
Tidar tulub kuodaj, kītõb, ku Vēškiņ um vägi knaš sǟl.
Ni se pȯis tulub kuodaj un jemand kizub, u ni um pagalam.
Un ni pȯis vīb siedõ.
Pȯis tulub kuodaj, ni grāf kizub, u um ka knaš se täm tidar.
Pȯis kītõb vastõ, ku um nei näijouk täm tidar.
Spiegeļ kītõb, ku um jels, bät knaš.
Noh, ni kizub täiz: “Või min tidar äb uo knaš?” Ni spiegiļ kītõb ku: “Sin tidar um nei näijouk ku … um Vēškiņ um knaš glāziz nīns.”
Un nei se grāfnai sai kõzizõks, ei rujaks un kuoliz jära.
Bät Vēškiņ ei sīn glāziz nīnõ.
Un sǟl ikš nuoŗizand täm võtiz pa nāizuks (~nāizuks), un nei ta paldīņ jelab, aš ta äb uo jära kuolõn. 
Ii 5. Piškizt Antsõst un Trīnst.
Ikškõrd um vȯnd ikš vana kalamiez.
Tämmõn um kuolõn nai jära un ta um võttõn tuoiz naiz.
Ežmizt naizõst tämmõn um vȯnd puoga un tidar.
Ne grēbõbõd katuks pǟl un siebõd nēḑi kakidi.
Nu, ni Trīn mõtlõb, ku ni Ānts sāb jära ūtõd.
Ni Trīn kītõb vanaǟman, ku ta äb muoista.
Nu, ni vanaǟma siegub - ni Trīn grūžub vanaǟma ājõ.
Ni um nänt jeman ka lušt un jõva mēļ.
Lūdõtabar kītõb, ku ta opatub (~opatõb), kust sāb.
Nu, ni lūdõ tabar kītiz, laz ta võtag ulz.
Ii 7. Daņtšiji
Ikš mīez un nai at jelanõd piškiz tubas mõtsas un näntõn um sindõn tidar.
Ku se tidar um irgõn käuvõ, siz ta um irgõn daņtšõ un se jema um kītõn: “Mis se um, ku tidar dāntšub!” Un pierrõ  se jema (~jama) kūoliz jära.
Un siz se tidar jeliz eņtš izaks.
Un pierrõ se iza ku kūoliz jära un siz tidar matis sie iza jära.
Siz tämmõn lopiz lēba jära un ta lekš vȯtšõm perimīeztõ, kust sāks sīedõ.
Un siz ta lekš īd kōrand jūrõ un pieāndiz eņtšta pa neitsõks.
Ne kizisti, mis ta pa tīedõ mūoistab tīedõ.
Un se perinai kītiz, ku tämmõn selli neitst um.
Un ne lapst vägi rǟkizti un taplizti, un siz ta īrgiz daņtšõ.
Siz ne lapst eiti vaggiž un vankļizti, kui ta daņtšub.
Siz ta neiz, ku neitst daņtšb.
Un nai kītiz eņtš mīen, ku se neitst äb īț äb vēbrikšõ.
Se mīez kītis, ku um järā ajamist.
Un ni ajizti sie neitst jära.
Kizisti, mis ta mūoistab.
Neitst kītiz, ta mūoistab vēbrikšõ, leibõ ūdõ, kuddõ un rokkõ kīetõ.
Siz ta sīetiz, uj ku nr vuoļļi nuosīenõd, siz ta īrgiz daņtšõ.
Siz ne līndud ka dāņtšizti, tībõd laigald, un īekizti ilz.
Siz se nai kītiz eņtš mīen, ku nänt pūogan um võtamist sīe daņtšijiz pa naizkõks.
Un siz se pūoga  võtiz un siz juoiti kāznõgidi kuolm päuvõ.
Muskantõd spēļizti un nūorovž dāņtšizti.
Selge delabialisusitud ü
je>ja 
Ii 8. Veijõz lūdõtabarõks.
Ikškõrd sasǟdizti veijõz lūdõtabarõks, kis jembit võib ailõ pids grāvkantõ: kis jeds līb tuoiz tutkamõs, se kīskub sīen, kis taga īeb, abnõd sū jūst jära.
Un siz īrgizti ailõ.
Ni veijõz akiz lūdõtabarõn tabar jūr.
Lūdõtabad īrgiz jedz lǟdõ un veijõz taga.
Tuoiz tutkamõs lūdõ tabar kīeriz immer, vaņkļiz taggiž, kuz veijõz um.
Un nei veijõz kīskiz lūdõtabarõn abnõd järandiz. 
Ii 9. Passaka kēnigjemandõst un saņțõst.
Un ni neitst um vȯnd īd āigast skūolõs un siz kēnig um võttõn tǟnda un tīend kāznõgõd.
Nu, un kēnigjemand um võttõn tǟnda.
Un siz ta um lǟnd īž bal pǟl daņtšõm.
Bet ūoņdžil um saņț jära lǟnd un sūormuks īņiz võttõn. 
Bet jemandõn sūormukst äb ūo vȯnd.
Un ni ta um uskõn. 
Un siz kēnig um lǟnd rāz kuodāj vaņkļõm un siz ta um ailõn mõtsõ.
Bet izand urgõn jära.
Jemand sānd virgõ - izant äb ūo.
Ta un lǟnd īdõ pilsǟtõ.
Un sǟl ikš kēnigpūoga um vȯnd vägi ruja.
Un siz se jemand um kīetõn nēḑi ainiḑi un lǟnd kēnigpȯigõ aŗštõm.
Un ta um nuoaŗštõn tǟnda tierrõks.
Un siz kēnig um andõn tämmõn pūol valstõ, kāritõd, sūrd ibbizt jeddõ, laz ta broutšõg.
Nu, un ta um broutšõn pids riekkõ un um ievaņkļõn ītõ mīestõ vežad sǟlgas.
Un ni se saņț um sǟl täm jūs pīļõn kakš kūdõ.
Siz jemand um kītõn sīe saņțõn: “Broutšõm sīezõ pilsǟtõ!” Un ta um vȯstõn tǟmmõn ud ārnõd.
Siz amad āt kītõnõd, mis ne āt tīenõd.
Un se saņț um kītõn, ta um īdst kuodast izandõn naiz jära aijõn un izant eņtš ka ulz.
Un munt āt lǟnõd kūldõm, kui ta ōŗub sǟl sizal un kītõb, algõ munt nei tīegõd, kui ta um tīend. 
Ii 10. Kēņigpūoga kāzgõnd.
Ikškõrd vuoļ ikš kēņig un tämmõn vuoļ ikš pūoga.
Se pūoga mīļintiz ītõ joutõmlapsta, bet iza iz vēļ.
Ta sātiz zōldatidi, laz ne kitagõd sīe joutõm laps tuba (~kuoda) jära.
Se neitst pāliz, laz ne lassõgõd tämmõn jära urgõ, ku ta jembit äb tul taggiž.
Un zōldatõd tǟnda lasizti.
Āigastõd pierrõ kēņigpūoga vȯtšiz eņtšõn tuoiz brūț.
Ku kēņigpūoga ežmi brūț sai kūltõ, ku täm vana brūtgana tīeb kāznõgidi, siz ta opiz pa kutšõrõks, un ku kēņigpūoga lekš lōlatõm, siz ta lekš tämmõn pa kutšõrõks.
Ku ne adbroutšizti kuodaj, siz kutšõr lekš tarrõ un kēņigpūoga lekš taga vaņkļõm, kus se kutšõr um.
Taras kutšer (!) vuoļ tīend vāldiņ eņtš mundīer un ni se kēņigpūoga neiz, ku se kutšer vuoļ naiztpūoļi un ildīņ tūndiz, ku se um täm vana brūț.
Ni kēņigpūoga lekš tubbõ un kiziz nänt kāzgõnikad kädst, mingi võțim taban um jo jõva - ežmi aga tuoi.
Siz ne kāzgõnikad kītizti, ku se ežmi um jo jõva.
Īezõ nūoŗpāŗ lekšti taļ pǟl maggõm un ežmiz naizõn vuoļ lēmizt uidkõks jära. 
Ii 10a. 
Ikš kēņig um vuond.
Un tämmõn vuond pūoga un se pūoga um mīliņțõn ītõ joutõm lapsta.
Nu, ni kēņigpūoga um võttõn nāizta un se neitst um kūlõn sieda un um oppõn kutšõrõks.
Un siz ta um tund tämmõn pa kutšõrõks, ku ta um lǟnd lōlatõm.
Nu, un siz ne āt lǟnõd kuodaj un siz ne at jūonõd kāznõgidi.
Un siz kutšõr um vȯnd atlassõn mundrīer vāldiž, un siz ta um nǟnd, ku ta um naiztpūoļi.
Un siz ta um tämkõks sprīežõn un siz ta um irgõn tundõ tǟnda, ku se um täm vana brūț. 
Un siz ne āt kītõnõd, ku se ežmi, se um juba.
Siz jūonõd kāznõgidi sīe tuoizkõiks kuolm päuvõ, un sīe vana brūțõn um sūr uid vȯnd un kēnig um vīnd eņtš tidar jära. 
Ii 11. Lūdõtabar eņtš drougõks.
Ikškõrd lūdõtabar pūtiz vastõ vana runtsõn perimīe nāțidtaras.
Nu, un runts lekš un jeliz täm jūs.
Lūdõtabar kītiz, ku äb või nei kevamstiz sādõ nǟdõ täm biedrõst.
Amad kuolm ni tāžti nǟdõ lūdõ tabar drougõst un lekšti kūodiz lūdõtabar jūr.
Sīd mõtsasiga vuoļ nuotīend kūož vaļmõks lȭnagizt pierast.
Siz lūdõtabar kutsiz eņtš drougõ lȭnagizt jūr.
Siz se tuļ sūrd pitkad vāldad abnõdõks, sūr dālba iļ sǟlga, ǟrgan jūrõ un īrgiz sīedõ “ņurra-ņurra.”
Ii 12. Puba, tunglõz, vȯļg.
Ii 13. Kui zīḑ Iernestõn nāizta kōžiz.
Zīḑ um kītõn, ku se um ikš bīlda, kus täm tīeg um pǟlõ.
Ta um kītõn, ku sellizi (!) täm um diezgan.
Ni se Iernast um andõn.
Ta um kītõn, kus joutõm läpš sāb ūži ārni.
Äb ūo vȯnd.
Ni zīḑ um andõn kuldiz kīela nēļa kȭrda skēḑidõks.
Äb ūo vȯnd täiž.
Se zīḑ um vieddõn sūr kūlda klotsrink eņtš suormst ulz un andõn Jērnastõn.
Iernist um vieddõn eņtšõn suormõ un lǟnd zīḑkõks iņņiz brūț jūr.
Ni pids riekkõ zīḑ um opatõn Iernistõ, ku jennõ sīedõ un jennõ rõkāndõ äb või, se äb ūo knašsõ.
Jǟrnast um kītõn, ku ta äb tīeda, kui jen võib rõkandõ un kuijen võib sīedõ.
Istki um kītõn, ku līb diezgan sīedõd, siz ta astub jālga pǟl, siz Iernist algõ jembit sīeg.
Ni ne āt sīenõd.
Ikškõrd ta um sānd sūzõ pistõ, neika Itski astõn jālga pǟl neika Iernist mõtlõn, ni jembit äb tūoḑ sīedõ.
Ni ta um kītõn paldiez brūțjeman un lǟnd jedspeddiņ lōda jūst.
Zīḑ sīend ku sīend teiž, sīend eņtš lēba jära, sīend Iernist knoik järandiz un võttõn vēl.
Iernist vaņtļõn, ku zīḑ sīeb, un sīekõld jūokšõbõd.
Ni zīḑ ikškõrd um nosīend kah.
Ȭdõn brūțjema um tīend azmidi.
Um vȯnd pūoļīe.
Bet Iernist kītõb, laz set zīḑ āndag sīedõ.
Ni ta um piesīend tǟduks eņšta un um mõtlõn, ku um vīmist Itskizõn kah, ku nei jõva um, laz se ka slobbõrtõg.
Ta um võttõn kāmalõks apatõkst un vīnd, vaņtļõs kāmal pǟl, ku äb tīe pȭrandõl.
Nuolǟnd nätīšõm brūțjema lova jūr.
Ni ta um nǟnd, ku sǟl vālda tieg un sūrd abn°d.
Neika ;assõn kuolmõz kõrd pohft, nei Jērnast pand vast siļmi apātõksõks.
Ni se brūțjema um virgõn un mõtlõn, ku se tidar um sapaskandõn.
Ta um võttõn sīe palag un lǟnd kuknõ piezzõm.
Iernist tegiž um vȯtšõn, kus ta sāb eņtšõn vieta kežži nopiezzõ.
Ta um lǟnd jūrõ - vieta um vȯnd sizal.
Ta um mõtlõn, mis ni laz tīeg.
Se um vȯnd brūțjema pierz, se um sǟl piezzõn pīersta.
Ta um irgõn vȯtšõ, kus Iernist um sānd.
Perinai um vȯnd nei kõzzi, ku až zīḑ äb vȯlks nei aššõ nuourgõn jära, siz vel vȯlks pieksõ sānd kah.
Zīḑ um lǟnd Iernist jūr un kītõn: “Ui Iernist, mingizt uidõ sa minnõn teid!” 
Neitsõd at lǟnõd sounõ istõm, vȯdlõnõd pūošidi.
Mūnda kārgiz ulz järandiz.
Kǖlmad, gara set sisal, neiku nūoŗmīed teļļõnõd, neitsõd savaņtļõnõd sīedõ.
Mūnda sai maņņõn un saiti ulz. 
Suiž um tund taga.
Kǖlmakǟnga neikuinei vȯlks sīe rišting jara kīsõn. 
Ikš perimīez um lǟnd mõtsõ eņtš pȯisõks.
Pȯis (eitõn) ka kuolm kõrd - ka īend kǖlmakǟngaks ~ vīlkatõks. 
Perimīez pand üļ kūora pȯisõn. 
Ne at kīerõnõd täm immõŗ.
Ii 23. Mingizt kuŗŗõ ma neiz.
Un siz mēg mõtlimõz, ku sīn īd sounõ se spirkt um gläbdõd, mēg kakš vȯļmi.
Mädn vȯļļi selli roudi japukš ka, ku sīe japukšõks nǟb, ku sǟl mānallõ midagid um.
Siz ma vaņtļiz un kūliz, ku selli mära um, un siz tuļ broutšõ kuŗe.
Se tuoi mīez, se iz nǟ, ma set neiz; ta sieda märrõ kil kūliz. 
Ma tuļ ikškõrd Vǟntast kuodaj, pūolpǟva īezõ.
Un siz ma Lūž jogaigas, ma rāz apistiz sǟl.
Ii 25. 
Äb tīed, kui ne at vȯnnõd.
Un nei ne munt at võtanõd un kīerõnõd täm immõr - sīn kus pǟ, sīn at kierõnõd jālgad.
Un ni ne at vȯdlõnõd - nǟb, mis sǟl ni nuosugub.
Miernēmi ka at nǟnõd at tunnõd nǟnda pǟl ulz - selližt sinnizt nīemõd.
Rovž at võtanõd nēḑi eņtšõn, paintõ äb ūo vȯnd - neiīž.
Martin Anderson
72, s.
Ii. 
Ii 27. 
Un siz se um lǟnd jūrõ pīp pǟl tūlda sām eņtšõn.
Un siz sǟl um vȯnd ükš mīez istõn jūs kah sǟl tulnaigas.
Siz um lǟnd tuoizta kõrd taggiž täiz sām.
Un kistõn jära teiz.
Un nei lǟnd kuolmõz kõrd sām.
Nūziz ilz un vaņtļiz: nei iz ūo jembit sieda tūlda. 
Ii 29. Sada āigastõ mǟrgandõn.
Un se pīļõn, se vālda nai tuoiz kilgs riekkõ.
Ii 30. Kuŗejema mierda matamõs.
Kuŗejema vīnd kuolm riptǟta jȭgta.
Un Siz kuolm riptǟta ta um nuovīnd siz un nei kōgaz ta um notīend sīe laid.
Bet siz kik um kīrgaztõn per pūoldīedõ.
Ku rulub kikāiga pǟl, ku kik kīrgaztõb siz kuŗen äb uo jembit bri käuvõ.
Un ku kīela rabub kakštuoiztõn, siz tämmõn jembit äb ūo brī, siz kik ka kīrgastub un kuŗen um lēmizt jära. 
Ii 31. Nõglõ murdamõzõks pāinaizõn jālga kațki.
Tǟnda līedabõd: vȯļg pǟlõ, nõglõ jelamdõn pǟl.
Rištingõn lǟlam, lomub pǟlõ.
At līedanõd ibizõn pǟl nõglõ, mūrdanõd kațki.
Un siz, kis se painaji um vȯnd, sīe rištingõn at murdõnõd (!) pāinajizõn sīe jālga kațki - nõglõ mūrdamõzõks um vȯnd jālga murtõd kațki. 
Neitsõd sōnas.
Un neiki se sisal irgõn räukõ.
Ūoņdžõl lǟnd vaņtļõm - um vȯnd pagalam, jära kīsktõd - Vīlkatõks vȯnd. 
Lapst at ailõnd vanadõn kītõm, laz tulgõd vaņtļõm.
Kuŗe vientõb nāgõ ambõdõks, astõn jālgaks pǟlõ un kēratõn tegiz.
Līza Grīnberg, 27, s.
Ii 
Ii 35. Perimīez pa vīlkatõksõks.
Se um vȯnd Sārmālõ.
Perinai perimīekõks broutšõnõd lātõl pivapǟva ūoņdžõl.
Min tāți kītiz nei. 
Ii 36. Lūomõd kēļ.
Ükš siga um kūlõn, ku tuoi sāb sīedõ, un siz ta um vägi ŗäukõn.
Un siz se tuoi siga um kītõn: oxoxox, sa sād ka ildīņ kül, kül, kül!
Vȯdlõ, vȯdlõ, vȯdlõ!”
Se um kāzgõniš vȯnd Lūžkilas.
Jegaikš ju študierub, kui se jelam ni võib sīe stuk iskītõ.
Un ükš mīez siz um kītõn, ku nei ne sprīežõbõd. 
Nu, un siz um sīen, kis sǟl um veijõn, um vȯnd fiol īņõ un siz ta um spēļõn sǟl.
Ta um astõn pǟlõ un nei um üldīņ kāznõgõdtuba kǖnduks pǟl vȯnd.
Un siz ta um spēļõn.
Ni um tund ulz un kītõn, laz astõg sīe ežārnõ pǟl, un neme ta um astõn, nei ta um eņtš lājas vȯnd.
Meņšt Maŗi izaiza um se muskant vȯnd.
Tutkamõd at võnnõd nei kokēratõd puniz lāngaks, ku mitikš äb ūo mȯistõn tagad nuokēratõ. 
Lūžs, ku tulud sīd pūol, Tȭranaigiz ūrga jūs um kurtõks pāika un aplānka kah.
Ii 39. Rīgõ vīlkatõkst.
Übḑi lēḑkõks nēḑi võiji nuolaskõ. 
Siz tägiz ükš māmīe nai um vȯnd kāraļ.
Tägiz ükš vīlkatõks um jūrõ tund sīn(õ).
Se nai um istõn un kaitsõn nēmi püvapǟva ūoņdžõl.
Un ni se nai um kītõn: “Mis sa ni min jeddõ kükud sīd, vaņ tokš nīemõd at, li võta mingiz vaiškiz.
Un nei ta um võttõn sīe vȯddõrzlēba un sīend jära.
Un siz se nai um võttõn eņtšõn sīe veis.
Un ni se nai um lǟnd kuodaj.
Bet ni um nänt mīedõn vȯnd broutšimist Rīgõ izand vīļaks - siz vȯļț izandāigad.
Ni se kōpmīez um vägi vaņtļõn sieda veisõ.
Un ni um, ta um kītõn, ku se vȯļļi täm veis, ku täm um kāraļ lieudõn.
Se um vȯnd nei. - Sodalōpitaid at tunnõd Sārmālõ.
Nu, ni ītamad at jūokšõnõd mitsõ jära.
Un ükš vana nai (~vana mīez) um īend kuodaj.
Un ni um võttõn sūr kirrõ kah jūrõ sīn eņtšõn.
Ku ni äb ūo mitītõ vȯnd, ni um vieddõn eņtš sinnõl mā un pand sīe sūr mǖk lōda pǟl.
Un ni um pand sīe ka lōda pǟl.
Ni se vana nai um nǟnd, ku ta um naiztpūoļi, se zōldat.
Ni ta um lǟnd sīn ājeddõ, ēḑõn vāldiņ ēņšta un peislõn sǟl.
Un ni um puggõn jūrõ un pand üļ pǟ sīe zōldatõn, pǟ mā raḑļõn, un ni nei um saddõn pitkõl.
Vana vel andõn, laz vȯlk pagalam.
Un um nǟnd: ullõ um sūr siņņi ibbi tara jūs vizas, vīž rinkõ dāldõŗi immäŗ kaggõl.
Un nei um lǟnd uldz un vīnd eņtš ibiz taļļõ.
Un ni munt at tunnõd kuodaj un vana um vȯnd rikaz. 
Ii 42. Seis jumalleibõ vakas.
Min aigiz ükš nai um kah vuttõn sis jumalleibõ, un siz pițki täm pȯtkastiz jära.
Un tǟnda ēņšta äb ūot lieudõnõd. 
Ii 43. Lūomõd pa muskantõks.
Īd perimīen um vȯnd übbi.
Neiīž vana kaš, vana piņ, vana kik un kana.
Siz ne at lǟnõd Rīgõ pa muskantõks.
Ii 44. Buŗa kāznõgis.
Ikškõrd at vȯnnõd kāznõgõd.
Ikš buŗa um ka kāznõgiz lǟnd.
Ii 45. Vȯļg ratstab übiži.
Sārmāl, ikškõrd kūliz, ku um ka sellizt buŗad vȯnd.
Ii 46. Pȯis mūotšõb übiži.
Mālõ vȯļ ikš perimīez.
Se vȯļ izand mǖrnika.
Se vȯļ vägi riktig mīez.
Un siz ta iz ūo nuopiddõn übiži, täm übbizt vȯļț ukkõ lǟnõd täkkiž.
Un siz ta um broutšõn pids riekkõ.
Ni um ükš saņț tund tämmõn vastõ.
Un räukõn un pallõn sieda perimīestõ un kītõn, ku ta se vigali um, kis täm ibiži mūotšõn.
Ii 47. Buŗa pa tikapūogaks.
Pizas vȯļ ikš va zōldat.
Ta vȯļ ratstõn Rīgõ un ni riekaigas vȯnd ikš tikapūoga.
Ni ta um vuttõn un pistõn eņtš šinõl ala puoijõ un ratstõn jeddõpeḑi.
Nei siz ta um ratstõn.
Se um ka ikš buŗa vȯnd, ta um nagrõn, ku se zōldat tǟnda um kandõn.
Se vȯļ selli buŗa ~ pāinaji, mis ta vȯļ.
Sieda se mīez set-set kõrd kītiz.
TA um nuosiļgõn tagad tämmõn. 
Un ni ta um eitõn ānkaŗ mierrõ sizzõl.
Un ni um vȯnd strāipõn eitõ tuba kǖnduks taga sīe ānkaŗ.
Un ni um tund ükš nai - mierjema - un kītõn, ku täm tüdarõn at kāznõgõd (un ta um spēļõn lājas), un siz ta um pallõn tǟnda pa muskantõks.
Un ni ta um kī†õn, ku ta äb tūoḑ astõ sīest lājast ulz: ta upatõb jära ēņsta.
Un ni ta sǟl um spēļõn nēši kāznõgiž.
Un knaš tuba um vȯnd.
Un se tüdar, brūț, vȯnd knaššõ izēḑõn.
Vanast um vȯnd jāņüö.
Un siz at nūoŗd pūošid un neitsõd, siz at kitanõd jāņtūlda.
Un siz atõ lōlanõd.
Se nai ka.
Tīrmaņ (periņ Liepavõst) stāstiz. 
Ii 50. Pȯis ratstab neitsõ.
Un se neitst äb ūo tǟnda tādõn.
Un ni ta um mõtlõn nei, mis ta ni umițõd tīeb, kui ta sāb tǟnda.
Kuolmõnds īes vȯnd sǟlgas täiz pāinaji.
Siz ta sīe īe täiz um lǟnd jära.
Un siz ku ta um sīe kuolmõz īe tund, siz se neitst um tundõn tǟnda, ku se um se pȯis.
Se neitst siz um irgõn mõtlõ, ku laz läkkõ siz ka tämmõn, ku ni um lēmist.
Jema um kītõn: “Noh, siz li ka!”
Un siz nei nuttõd ne at vȯnnõd, päp jūs nuovȯnnõd.
Nu, ku ni um se kāznõgõd pivapǟva tund, tikkiž um vȯnd vaļmõz, ni um lēmist pivvõkuoddõ, āltaŗ jūr lōlatõm… - neitst kūoliz jära un sai tūodõd miriņ kuodaj.
Un nei ka mäd eņtš tubast nai pagalam.
Mēg iz tiedam mittõ midagid.
Ii 53. Mīez un pițki.
Ikš mīez um broutšõn sudmaļõst kuodaj.
Un siz um irgõn se piedag rõkandõ ~ pallõ.
Se mīez um räukõn un kartõn, ku se piedag sadab ibizõn pǟlõ un ibbi um pagalam.
Un siz ne at rāz broutšõnõd.
Ii 54. Līndõd un lūomõd kēļ.
Ikškõrd um vȯnd ikš perimīez, kis um samȯištõn līndõd un lūomõd kīeldõ.
Ku ta um lǟnd taļļõ, siz ta um kūldõn kīeldõ.
Nīemõd täiz rõkandõnd, ku neitsõd ka veiti āndajid sīedõ un slikți kūopijid.
Ni perimīez sieda tīedõs lǟnd tubbõ un rīdļõn pūošidi-neitsidi, mikš ne nei tīebõd.
Un pūošid0neitsõd at tikkiž brīnõnd, kui perimīez sieda võib tīetõ.
Äb tīed kui se perinai um sānd tīetõ, ku perimīez mūoštab lindkīeldõ.
Ni se perinai jega pǟva aijõn sälgõ sīe perimīen, laz se tämmõn opatõg sieda lindkīeldõ.
Bet pirmīez äb ūo tūoḑõn opatõ, sīest ku siz tämmõn līji jära kūolõmõst, ta ikšigniz võiji mȯištõ sieda kīeldõ.
Sīes aigas um jellõn Īrakilas ikš vägi knaš neitst Māŗi, kīen um vȯnd īd pȯisõks (port)läpš.
Bet se bēņḑa um vȯnd nūoŗ mīez un tämmõn brīesmõg um luštõn se neitst.
Bet se bēņḑa um vȯnd vägi näijouk, un se neitst um vȯnd läppõn un kītõn, ku labak ta kūoliji jära, äb ku lēji mīelõ (~mīersõ) bēņḑan.
Ii 68 Mierkāzgõnd
Ikš tāţi pūogaks at lǟnõd mierrõ vejjõm, at ētanõd võrgõd ulz un sīe pūogan um vond fijōl iņņiz un se um istõn lāja sāras un spēļõn un va izā um ma’ggõn lāja pūojs.
Nei um se tōvaz nūzõn un nei um ikš nai nūzõn viedst ilz, sūr vālda širts jeds un nei um kītõn, ku ne at ētanõd eņtš ānkaŗ täm nīn kīnduks pǟl, laz võtāgõd sīe ānkaŗ järāndiz, täm tidārõn tä’mpõ lījid kāznõgõd un ne äb nuobroutšijid si’l.
Nai võttõn izā pūogaks un kutsõn nänt ka kāzgõņiz, võttõn knaš si’llõ un kandõn nänt vied alā, neiku vež äb ūo sānd jūrõ näntõn.
Un nei se lāja ka um vied pǟld järā ka’ddõn.
Allõ vond briesmig knaš nīn, kūlda un õbdõz sizāl ī’d um laistõn.
At jūonõd nēḑi kāzgõnedi.
Se nai kītõn nei, ku ta voļļi von-jemā un seņtš kuņtš ta täs eņtš nīnkõks voļļi, seņtš i’llõ nänt rovvõdõn voļļi vagā āiga un jennõ kaļḑi.
Bet ni ta täs jembit äb võiji je’llõ, juo pa jennõks ni kuoigīd broutšijid iļ täm nīn un äb āndajid armõ tämmõn sīd pīlõ.
Bet ku ta ni järā līb, siz veidõkst äb lī, lībõd sūrd touvõd.
Nār-pois vond brūtganā (knaššõd neitsõd sāb kītõd nārõd).
Ni se pūoga um tānd i’lz eņtš laijõ.
Von-jemā võttõn vändõn sīe pūoga eņtš širts si’l un tūond ilz laijõ un izā vel um īend ūomõg sāņ kāznõgiz spēļõm.
Ni um ūoņdzõl von-jemā kandõn sīe ka laijõ.
At viedānõd võrgõd ulz – nei-jen kaļḑi um vond, ku lāja set äb ūo järā vajjõn.
Un nei at tunnõd aigõ un aigās um pavissõm vȭrõz vond tikkiž un tikkiž rouž vȭrõd un mis ne rāz tundõkstõ, ne pavissõm vanāks īenõd,– aigās ne at sānõd kūltõ, ku ne at kim āigastõ järā vonnõd, amād at räukõnd, ku ne at järā upāntõnõd.
Bet ne at vonnõd set īd īe.
Īž ka at iļ sīe āiga vanāks īenõd.
Nǟ-nǟ-nǟ, mīmidi ka voļţ sānõd, īd sīlmad-ārnõ, kuldizt burtõdõks sizzõl kēratõd.
Nei ma rāntõst lugīz.
Īra (Ii 68)
Līž Grīnberg (s 1894)
23. XII 1923
Uu 1
Perīmīez perīnaiz azmõs.
  Ikškõrd um vȯnd ikš perīmīez.
Ta um rīļõn eņtš perīnāista, ku se äb lǟ āina jūrõ nītõ.
Perīnai kītõn, ku kuonnõ um tīedõ pǟgiņ, äb jōda.
Perīmīez kītõn: „Ma tīeb sīe tīe iļ ūomõg vaļmõks tikkiž un päuvvõ vel lǟb āina jūrõ kah!“ Perīnai kītõn: „Aš′ ša võid notīedõ, siz īe kuodāj, ma lǟb āina jūr nītõz.
Tä’mpõ um leibõ ūdõmõst, ōrõņi piezzõmõst, vȭita ra’bbõmõst un lõinagiži (!) vīmõst nītõ tagān.“ Perīmīez kītõn: „Se äb ūo midāgid, sīe tikkiž võib.“ Perīnai kītõn: „Aš′ ša võid, siz tīe!“
  No, perīnai lǟnd nītõz ro’uštõn īņõz un perīmīez īend kuodāj.
Perīmīez mõtlõn nei: „Ni um tīemõst nei, ku võib kakš-kuolm tīedõ īņõz tīedõ.“ Pand lēba apātõks, agā ni um vȯnd vel vajāg jo’uḑi, ni perīmīez teļļõn ōrõnd pieztõbbōļa jo’utõbki’uv jūrõ, pand sērkõd si’zzõl, va’llõn vietā pǟlõ un ni si’ddõn ilžēmḑakǟrna sǟlga pǟl.
Ni īž kä’dkõks kīerõb siedā ki’uvvõ, jālgadõks sotkub sērkidi, un ilžēmḑakǟrna ni dāņtšõb sǟlga pǟl, se īž īeb vȭidagõks.
Ni rōz aigõ vaņtlõb, kui ni sērkidõks, – nǟ’b, ku ve’ž um selli vālda, mis se pa vigā um?
Īrgõb vaņtlõ – ilžēmḑa um lǟnd tikkiž ulzõ pids sälgõ mōzõ, ni um vȯnd ī’ž ilžemḑi.
Nu, ni äb ūo jōvīst.
Ta um astõn ulzõ bōļast.
Ni um tīemõst ēņšta pū’dõks, agā ku lǟb ulzõpēḑõn, nǟ’b, ku naizjemā tulāb.
Ni um uid, ku naizjemā nǟb, mingi ni tämā um, ni um urgõmõst järā.
Bet kus ni ūrgõb? – Sūr kōradkrežīļ, kus ātõ gūogõkōrad sizāl, – īekõb sīņõ si’zzõl.
Tulāb naizjemā kōrandõ, se äb sō arū, mis täm tidārõn pa vigā um: ukstāt vāldiņ, sērkõd at bōļas, ilžēmḑa ulzõ va’ltõd sērkõd pǟl, jo’ud ātõ kiuv ka ilžēmḑaks tǟdõd.
Ni ta īrgõb kutsõ: „Maŗī, Maŗī, min tidār, kus sa ni ūod?
Kui sa ni ūod īend sellizõks, ku sa eņtš jelāmõz ūod järā rikkõn?“ – Amād āigist vāgiž (~ va’ggiž).
Ni ta īrgõb vȯtšõ, vaņtlõb amād tubād le’b, lovānallist tikkiž vȯtšūb le’b.
Nu, ni lǟ’b kōradkrežīl jūrõ.
Perīmīez nǟ’b, ku ni līb slikțõ, īekõb ulzõ.
Naižjemā ǟdāgõb sīest järā, īrgõb räukõ, ku ni um kurē kõrands.
  Perīmīez ailõb nītõz je’dspeḑi.
Perīnai tulāb vastõ vaņtļõm, mikš äb tūo sīedõ.
Perīmīez pūtõb vastõ – ni um amā jelāmõž järā rikkõn, īž ka um ēņšta järā smurgiļțõn.
Ni pōlab perīnāista, laz ta ni jelāg kuonnõ, ku ta ni äb rīļ, ku kuonnõ um neijen tīedõ, siz ta kunāgid äb īe kuodāj.
Ūžklā (Uu 1)
Lizet Zariņ (41)
5. VII. 1920
Uu 2
  Īd kēņigõn at vȯnnõd kuolm pȯigõ, nu kakš at vȯnnõd kovāld un kuolmõz um vȯnd mu’ļki.
Bet mis ma ni jo kōgaz tīedab, ma ju äb tieda, kis siz um vȯnd näntkõks.
Seļļist set ne vȯ’ļțõ ne īrgandõkst.
Ni um rikțig kibīļõs.
Ūžkilā (Uu 2)
Teicējs nav zināms.
Bez datuma.
Uu 3
Iļ jōḑ.
  Pāina vȯļļi tund pǟlõ rištingõn, mäddõn pāinad äb ūot tu’nnõd pǟlõ.
  Jōḑ, se nänt āigastõd um vȯnd.
  Min ǟma kītiz nei, ku täm jemān um tund jōḑ sõ’uvvõ.
Un siz um vȯnd rujā, väggõ rujā (u)m vȯnd.
Se (u)m vȯnd seļļi rujā, ku (u)m ve’ržtõn rištingt.
Siz ātõ tīenõd īž seļļiz ainḑi mingiži.
Ne āinad at vȯnnõd sellist-tūolist, ma äb tīeda, mingist ne at vȯnnõd.
Siz ta (u)m ma’ggõn ōjsõ kus ta (u)m ma’ggõn agā ō’j tagān, seļļiz lemmõt kūožõs, nei um ve’ržtõn .
Siz ta um īend ma’ggõm un siz u’nsõ ta (u)m kūlõn, ku (u)m kītõd ne’i: „Siedā valdõ ī’d āndatõ,“ laz āndag siedā mustõ ka’!
Nu, un siz, siz um vȯnd mustā nī’emõ – se um seļļi ul kītõmi – nu un siz se nīem um ku’zzõn un siz atõ grūžõnd sīņ sīe rīst alā un siz võttõn siedā kustā un sīest(õ) um jūond si’zzõl, sīest ku’zzõst.
Siz um vȯnd jōḑ järā.
  Se vālda vȯļ šiz se āina, siedā ma äb tīeda, mis se pa-vālda um vȯnd, mis ne sǟl at jūonõd; vāldad at vȯnnõd, ne īž kīetõstõ seļļiži ainḑi.
Itá’mmõ mis ne at sōnõd kä’ddõ, siedā ne at sīenõd un jūonõd, siz iz ūo seļļiži ārštidi.
Mis set mīelõ tu’ļ, siedā võtīz si’zzõl.
Ak seļļist amād kõlbõbõd – mis set tikkiž kītõb, sīe kēratõb!
Ni lībõd aktõd.
Ni lǟb tīesõ jūrõ lēmõst.
Ni äb tūoḑ emīņ rõkāndõ ka’, tikkiž līb papier pǟl!
Ūžkilā (Uu 3)
Teicējs nav zināms.
Bez datuma.
Uu 4
  Sōrmō pȯiškist va’išti kītist Sūr-Tolu.
Ta vȯļ jo’ugõ kouvvõn – siedā ma äb tīeda, mis se pa-jo’ug um vȯnd, kui tǟnda nutāb Sōrmōl – un miedlind um tǟnda jamstõn teiž, ta bäs bikšõdi um kouvvõn.
Mis sǟl siz um istund sīest miedlind jāmstamõst, siedā ma um järāu’nnõn.
  Midāgid neiku iļ sīe ma’ggõmõz ma ka vȯlks kūlõn, bet um järā u’nnõn.
Ūžkilā (Uu 4)
Teicējs nav zināms.
Bez datuma. 
Uu 6
Kiļmkǟnga.
  Perīmīez pȯisõks at je’llõnd, raḑļõnd pūḑi – vanāst vaņ zōigõ iz ūo.
Se pȯis irgõn jedmõl kuodāj lǟ’dõ, se perīmīez teiž tagān.
Se perīmīez võttõn neiku kītõb sīe kiļmkǟnga, sīe kuŗē sälgõ, un se tuoi pušnikā nǟnd vel, ku lǟnd tä’mstõ piddõz um vȯnd je’dsõ kuonnõ ku tämā.
  Siz se pȯis ikškõrd vaņțļõn, mis se perīmīez tīeb mõtsās.
Selli pū vȯnd, mis rōz tūl mu’rtõd, jūr i’llõ, – jūr aldõ pu’ggõn le’bbõ un vȯnd zvē’rnō’gõ sǟlgas.
  Perīmīez kuonnõ ki’zzõn pȯis kä’dstõ, mis ta mõtsās um nǟnd.
Pȯis siz ka iskītõn tikkiž, bet vaņ perīmīez se īž um vȯnd.
  Kiļmkǟnga vȯļ rāndakīelkõks, vīlkatõks iļ šīe ne rõkāndõst kah, se (u)m tikkiž ikš.
Ūžkilā (Uu 6)
Teicējs nav zināms.
Bez datuma.
Uu 7
Iļ võ’l.
  Võ’l, se (u)m ka nēšt(i) äbjuvā garist, võ’l, se (u)m vȯnd ižēņtš risting.
  Perīnai magūb mōsõ pagálam, äb ūo jengõ sizāl.
Kis um uzlǟnd, kīerõn täm immäŗ – pǟ sīņõ kus jālgad.
Tund piški lind, jālgad jūs um ailõn, äb ūo tieudõn, kus pǟ um, – un rišting magūb bäs jengõ.
Siz at kīerõnd täm ta’ggiž – piški lind um pu’ggõn sūstõ si’zzõl, un nei (u)m vȯnd je’lts.
  Sīe ma eņtš ǟma kä’dst kūliz, kis vȯļ īdõkskimdõ ikš āigast vanā, ku ta kūoliz.
Ūžkilā (Uu 7)
Teicējs nav zināms.
Bez datuma.
Uu 10
  Ne kītõbõd, ku va’ņšti at vȯnnõd ro’uz mierrõ.
Ikš lāja um vȯnd mie’rs un ni mī’ed at pannõd ma’ggõm un pannõd eņtš lāja ānkaŗ pǟlõ.
Un ni (u)m tund ikš mierrišting nēḑi pōlam, laz võtāg eņtš ānkaŗ i’lzõ, ku näntõn um paldīņ vīmõst brūț tu’bbõ un se ānkaŗ um nänt kīndõkš jedsõ, n(e) äb sōt tu’bbõ si’zzõl.
  Un siz ne vȯļļid mīmdõnd ne kalāmīedõn kōțõri (~ sīlmadō’rõņi).
Ūžkilā (Uu 10)
Teicējs nav zināms.
Bez datuma.
Uu 11
  Ne vā-ro’uz vȯļļid upāndõnd järā, ku ne vȯļļid ailõnd tagān ne izrael lapstõn.
Ne paldīņ vel lōlajid mierrõ nei knaššõ: vā-roú, vā-roú!
Ne vȯļļid mūnda kītõb pūolkála, pūolríšting.
Ne sǟl mie’rrõ jelābõd nei neiku kalād.
Ūžkilā (Uu 11)
Teicējs nav zināms.
Bez datuma.
Uu 12
Kui Kūolka nanā um su’ggõn.
  Ne kītõbõd, ku sīe Kūolka nanā vȯļļi kuŗē tīend.
Vȯļļi võttõn Tiabõr grāvstõ kuolm riptäutõ jȭgța agā mōdõ – sǟl um bäzgala sūr grāv – un um tīend Kūolka nanā sīest jõugõst.
Ūžkilā (Uu 12)
Teicējs nav zināms.
Bez datuma.
Uu 13
Iļ mē’r.
  Ku se mēr um vȯnd, siz ne ro’ud at kūolõnd tikkiž järānd(õ)z.
Seis rištingt at īenõd, at lǟnõd īdõ kūožõ ku’bbõ – sīest siz se rõk ka u’m.
Voi ne at Pitrõgõl at lǟnõd ku’bbõ, m(a) äb mǟ’dlõ agā, laz vȯlkõ Pitrõgõl, sīņ n(e) at lǟ’nõd ku’bbõ.
Siz ne lekšta vȯtšõm, kus mingi rišting um īend, un nei ne savȯtšist mū mūḑi.
Ūžkilā (Uu 13)
Teicējs nav zināms.
Bez datuma.
Uu 14
Iļ Passouļ Juŗī.
  Passouļ Juŗī um stōstõn, kui līb.
  Ta (u)m kītõn, ku ta kūlõb, ku jumāl engõld lōlabõd.
Un se tuoi mīez äb ūo uskõn.
Siz ta (u)m kītõn, laz astõg täm tīedõd si’l.
Un siz se tuoi mīez ka (u)m kūlõn, ku engõld touvvõs lōlabõd.
Ūžkilā (Uu 14)
Teicējs nav zināms.
Bez datuma.
Sr. 1920
Annõ Anbang, 70, s.
Pr.
1  27. VI  Mīrnikā
Annõ Anbang, 72, s.
Pr.
2  1. VII  Mīez nǟb spūokidi
3      Jarā zūmdõd läpš tamsõ
4      Mēldarneitst läpš
5      Irē päp pa-vīlkatõksõks
Sr. 1. Mīrnikā
Nai um vȯnd seļļi rišting, kis vȯdlõb mingõst piškīst, un siz līb vajāg siedā rōdõ.
Bet ikš_šaņț um vȯnd uks tagān.
Mīez tulāb kuodāj.
Neitst nǟb, ku mīez vaņkļõb
ilz, lǟb kītõm jemāndõn, ku ikš vaņkļõb ilz.
Jemānd kizūb: “Mis sa ūod?” - “Ma um engõl Gābriel.” Jemānd täiz kizūb: “U_ ša min pȯigḑi ka ūod nǟnd,
Pritšõ Kōrliks?” - “O ja, ma um nǟnd kil nēḑi, ni spēļõbõd kōrtidi, ne āt bäz bikšidi, serkõ ka äb ūo,
Mȯiz-izānd īž um mõtsās vȯnd lūomidi vȯtšõs munt izāndõdõks.
Ni izānd tulāb kuodāj.
Nu, ni munt izāndõd kītõbõd, ku ni um ailõmõst tagān.
Ni ne astābõd ibbist sälgõ un ailõbõd tagān.
Täm eņtš izānd lǟb sīe mīen tagān, kis ni pietiz ulz.
Mīez nǟb, ku tulāb ratstõs tagān.
Nu, ni ailõb riekaigõ, panāb mitš mōzõ un pidāb siedā kibārt.
Mīez lǟb pidām, un nei ta sōb ibizõn sälgõ un ailõb jedspēḑõn.
Izānd lǟb kuodāj, kītõb jemāndõn: “Ma āndiz ibīz ka vēl.” Bet mīrnikā lekš eņtš muļkiz naiz jūrõ tāgiž un jelāb vel paldiņ.
Sr. 2. Mīez nǟb spūokidi
Ikš mīez um lǟnd pids randõ.
Un ni um pīlõn miernaigās  seļļi pūma kõuvri.
Un ni ta_(u)m ailõn kuodāj: neiku spūok vȯļļi miernaigās.
Sr. 3. Jarā zūmdõd läpš tamsõ
Kakš mīestō broutšõnd Rīgõ vȯŗkõstõks, lekštõ mīdõb.
Ni n(e)_āt broutšõnd un krūogõ vȯnd kougõn – īend īd tam alā paikõl, īd mȯizõd kūožõ.
Un ne īž īenõd rōški viedām pǟlõ maggõm, kamät ibbist sīebõd.
Um kītõn, ku täm jemā um täm järā zūmõn, znoudžõn jarā un lūd pand sīnõ tam sizzõl.
Ikš mōmīez nīžõz minnõn, ta tei mäddõn laijõ.
Sr. 4. Mēldaŗ neitst läpš
Ikš mīez lǟb leb mõtsā un siz sǟl nei vȯikõb ikš mõtsās.
No, un nǟmõst äb nǟ.
Ta kizūb: “Mis sinnõn um vigā, mis sa vȯikõd?” - “Kui ma äb vȯik: mēldar neitsõn paldīņ līb läpš un ta tōb zūmõ jarā, un min pǟl āt ne rujād (kis eņtš pǟl võtīz ne rujād - se toņț vȯļ).
Minā võtāb nänt rujād eņtš pǟl – nai ju um rujā, ku ta sīntõb, - minnõn um sīest vȯikõmõst.”
Ni lǟbõd ilzõ, vȯtšõbõd laps ilzõ – sǟl se läpš_šīndõz.
Ku ne sait laps käddõ, nei īeb jemā rujāks, ni vȯļ nei rujā, k(u)_um kāndamõst mōzõ taļ pǟld.
Agā ta vȯikiz jõvāst mīelstõ.* Laps āt sōnõd vel jellõ: sū um pand vizzõ – neiku tīend vāldiž, nei jemā rujā.
Se īž mōmīez kītiz, ku nänt pūol nei um vȯnd.
*Die Tochter der Erzählerin vermutete: agā vȯļ jõvāgarā se vȯikiji, d. h.
Min jemājemā vȯnd Irē päp jūr tīetõ tīemõs ~ pa-neitsõks. 3 vīlkatõkst, amādõn vāldad kaggõld.
Annõ Anbang, 72
s.
Pr. 
Sr. 1922
Olga Brenkou 31, s Sr.
6  30 VII   Rōmīez
7  Laz pūtõgõ tǟnda 
Min jemā-izā vanā Klouz Irēl īezõ kaitsiz ibīztõ Karnõdmäg allõ tarāsõ.
Un siz ta um nūzõn un lǟnd īņõ tämmõn.
Bet ku neijen um valktõn, tämā um ienuttõn: “Ak sa jumāl!” Un ni_(u)m mīez kaddõn jarā.
Un ni ta_(u)m istõn pūn-aigõ mōzõ un vȯdlõn.
Siz ta um lǟnd ulzõ Kalnõ kōrand pǟl kuoḑõn.
Sr. 7. Laz pūtõgõ tǟnda
Vanā Folmaņ kītiz nei. - Ta_(u)m tund Dūoņigstõ broutšõs, un siz Būdnikā mäg pǟl [Sr], siz um ikš mīez tund tämmõn īņõ un kītõn, laz pūtõgõ tǟnda.
Bet tämā äb ūo pūtõn.
Sr. 1922
Līž Folmaņ, 60, s Sr.
8  30.VI   Irē päp pa-vīlkatõksõks
9       Merkōzgõnd
10     Žnoudzdõd lapst
Žnoudždõd lapst āt kǟnõd spūokõs.
Pēter Andzenou
Pd 27
Sr. 1922
Nikolai Sprūoig 62, s.
Sr.
11  30.VI  Rō vǟrõd allõ
12       Buŗād sōtõbõd sūorkidi
Ni n(e)_āt īrgõnd kouvõ.
Ne āt seņtš kouvõnd, kuņtš um vȯnd kūd tīedõ tõuvit se ouk.
Vȯļ irm, ku kuŗē rabūb mōzõ mingõz.
Buŗād āt vanāst sōtõnd sūrokõd īdst kilāst tūoizõ. - Vanā Brõkša Klouz um tund Irēld kuodāj Sīkrõgõl.
Un siz siedā(?) pūol Kalnõ (= kōrand pūol-riek pǟl ), sǟl um pūtõn nei-jennõ vastõ nēḑi sūorkidi, ku ne kȭnkad āt vȯnnõd tikkiž tǟdõd.
Siz sīkrõgnikā buŗād āt sōtõnd n(e)_eņtš kilāst ulz Irēl.
Sr. 1922
Alfred Brenkou 38, s.
Sr.
13  30 VI  Kaļāj Rīgõ sīlda pǟl
15      Kis kež um pand, se kež laz võtāg
16      Buŗā ūškidi nopanmõs
Sr. 13. Kaļāj Rīgõ sīlda-pǟl
Ikškõrd um vȯnd ikš vanā kaļāj.
Un tämā um vȯnd väggi joutõm.
Un se vȯnd tallõ aigiz, tōla sidām āigal.
Ni kakš tuntõbtõ lekštõ jegā-ikš eņtš pūolõ, lagīzt jarā un mõtlizt iļ_šīe, mis ikš vȯļ tūoizõn kītõ.
Vaņī kaļāj sai arū, ku li sīlda pǟl un siz sōd rikkõks.
Umāt sarõkānddõnd pūtõ īd-tūoizõn vastõ tieutõbs(õ) kūožõs.
Ni_(u)m lǟnd Irēl sīņõ Karnõd-mäg pūolõ.
Ȭdõg um vȯnd dīezgan pimdi.
Ratstāji jedsõ pids mīerda un tämā pids randõ tagān, kui-jen set võib āļõ(!)!
Siz nei kōgaz um nuoāļõn, ku Irēld Īra joug sōņõ, mis um kuolm-tūoistõn verštõ.
Punkt.
Bet ni vast pūold-īedõ vanā um īend väggõ knappõks, närbõnõks.
Pȯis mõtlõn: "Vol-vol!
Ikš vanā-mīez stōstiz, ku mikkiļ-pǟvan tämā um kīetõn ȭdõgiži vanāsõ rāndalõz liestād-kūjastõb-kuodās.
Tämā um mõtlõn, mis kuŗē ni_(u)m jālgal.
Tämmõn eitõn tīrõ nei kīlma sidām allõ, bet ikš-kõrd savõttõn amā joud, tīend kuodā ukš(!) vāldiž.
Sr. 1922
Maŗī Frīdmaņ 66, s.
Sr.
17  1. VII  Pōļaz mīez sāina_pǟl
18       Jōḑ
19       Pāina
22       Meŗkōzgõnd
Siz ta lekš id(!) ūoņdžõl lüpšam un neiz: pōļaz mīez sūrd munādõks pīlõz sāina-pǟlõ.
Min ǟma magīž_jōḑšõ rujā.
Un siz munt kīetõst tämmõn ainõ un ta siedā tubās tīedõz, mis tämmõn
sai kīetõd Un siz ta kītõz, ku ta siedā äb jūo, seļļi äb-juvā garā vȯļ_šizāl, ku ta iz jūo. (Ne āt kīetōnd mustā lambõ sittõ – äb ūo võttõn, kītõn, ku se um mustā lambõ sitā).
Un siz repțīz tǟnda neiku lūd mūrdõzt, un nei rujā pagālam teiž.
Un nei nīkõb, ku äb tīeda kōgiņ.
Sa vȯid puggõ, kus sa tōd, - neiku sōb nuo-ädāgtõm, tegīž īrgõb repțõ.
Un siz ikš-kõrd pāinā um vȯnd sǟlgas kaļāj vanā Trīnõn.
Um vȯnd Brõkša Sprūoig, polākõz tīr vel (ta set īd pǟl nägțõb; kis siedā tīedab, vȯi se īž um).
Siz se Trīn um kīskõn tämmõn sīlmad kațki.
Iz ūt kațki.
Un ku iz ūot kațki (siedā neist amād), siz ta iz ūo se rišting, vȯļ mingi mū.
Koks eņtš gīm pǟl nägțõn, vȯlks gīm kațki vȯnd.
Un siz um vȯnd ikš piški kōrand jedsõ.
Un siz ne ātõ kūlõnd, ku sǟl ātõ tubās loulõnd.
Siz ne āt lǟnõd vaņtļõm; ikš vanā nai um vȯnd jarā kūolõn.
Lōja lekš mierrõ.
Miers vȯļțõ kōzgõnd.
Ikš magīz – iz tīeda midegõst.
Tūoi vȯļ kōzgõniš.
Ta vȯļ eitõn eņtš ānkaŗ akurāt vǟrõd tȭlpa pǟl (min jemā-jemā siedā stōstiz väggi jennõ).
Tūoj sīe kuodāj ja nägțīz muntõn.
Sr.1922
Katriņ Pried 95, s.
Uu
23  1.VII  Mīerjumprou
Mīerstõ um tund knaš neitst ulz, vīrizt ibūkst – mīer-jumprov.
Rouz āt nǟnõd, ku ta tulāb piezzõm ēņtšta.
Ta um mīerstõ vȯnd, kārtab rovšti, äb tul vied pǟlõ.
Ku lǟb nei jarāndõz, siz ta tulāb vied pǟl(õ) ulz. ~Äb ūo zingõn.
Kädūd tīend laigāld un kriukõn, ouŗõn.
Äb ūo īekõn nūord mīed tagān.
Päuvõ se_(u)m vȯnd.
Sr. 1922
Līž Pried, 71
24  1VII  Iļ pāina
Kīen rištīngõn pāina tōb sälgõ lǟdõ, sīen...
Mīerjemā kītiz: Amliņ Pētõrõn kei pāina pǟlõ jegā īe.
Un īd īe ta iz ūo kuonnõ.
Un ni īd īe, se pāina tuļ läb tagān un kizīz: "Vȯi Amliņ ka(u)m kuonnõ?" Mitikš vastõ iz kīt (~rõkānd). (Vaņ, kui ta tīediz, ku tǟnda kuonnõ iz ūo!) Pierrõ Amliņ um pand dūņtšõd (kakš) sāina vaizõ, un siz ta tämmõn iz sō pǟlõ.
Äb tīeda, kis vȯļ.
Sr. 1922
Pētõr Andzenou 81, s.
Sr.
25 1. VII  Iļ rō, Ōņa
26     Vārov lapst
27     Pāina
30     Piški tuļ ūdāigast īezõ
31     Se keiž kis panāb, se laz vȯtāg!
32     Zoldātõd līedabõd rōdõ
33     Bēņḑad rōdõ vakțõmõs
34     Piņ īeb pa-rōkõks
35     Kuŗē un jumālpūoga
36     Pāina mūotšõb roušti
37     Okš un kimkǟngalõst
38 2 VII  Mō tupūks īeb pa-rōkõks
39     Pottõrmaņ pīelsõ
40     Vanā Zūonkõ kuŗē
41     Īž tei
42     Krupā opātõb perīmīen lūomõd rõkkõ
43     Prīmīez un perīnai pa
Nei kui mūnda panāb: mūnda_kõrd sadā āigast, mūnda_kõrd īdõks-kimdõ-īdõks āigast pālõ.
Mūnda panāb nei: ku se passouļ lopūb, siz ta võtāb īž täm.
Nǟb arvien ūd-āigast īezõ; jōņ-īezõ ka(h) - kui jegā-ikš panāb.
Ku sa sōd midāgõd sizzõl eitõ eņtšõst, siz ta īeb mō pǟl.
Ikš vȯļ kittõn sizzõl kekš (stok tutkāmõs) – vanā Ōņa.
Nei vakțid tagān: “Miez, sä eņtš kekš!
Sr. 26. Vārov lapst
Um vȯnd ikš naist-pūoļi.
Kalā-mīed ātõ viedānõd sūrdõ siļk-vaddõ – mierst ulz, rīndad jedsõ.
Āt vīnõd aigõz, siz um räukõn nei: “vǟ-roū! vǟ-roū! un uigõn nēšti rovšti, pōļaz naizt-pūoļi, alli pūoļ kalā.
Ne at vīnõd tāgiž mierrõ: zǟl vȯnd, ku ta neijen um räukõn.
Sr. 27.     
Min jemā izān arvien pāina pǟlõ.
Kurā jālga pastalõks pieksõn.
Jemīņ äb ūo tund tūoiz īe.
Sr. 30.    
Ūd-āigast īezõ mēg istīzmõ lōda jūs, sie-pierāst, ku siz se rišting amā āigast līb priš.
Un nei uzreiz ma nǟb läbstõ, ku seļļi piški tuļ alz nūzõb, sǟl-īž nurmsõ, un lomūb, nūzõb un lomūb.
Ni ma pēlõb nei sīe kurs un ūoņdžõl lǟb vaņtļõm – un ma līedab īd õbḑi rubīļ sīest kūožost.
Se tulāb iļ set-set āigast, se ilzõ-nūzõmi, se palāmi.
Sīe-pierāst ta palāb, mikš ta um õldõ un ta aļțõb mōn_alā, sīe-pierāst ta palāb.
Vakțub uks tagān, mis izā tīeb.
Mäddõn um Irēl püvā-kuodā un sǟl vȯļ krūogõ.
Kuolm zōldatst tunnõd sǟl lōtõl un īenõd iļ īe krūogõ jūomõ.
Bet ni ne lǟbõd rānda_pǟl Sǟnag karduon pūol.
Se  jūobõn vȯnd ku ne kakš, neiku set knappõ pīlõb jālgad pǟl.
Ta lǟnd sīn tuln_-aigõ.
Ta nǟb, ku kuolm beņḑõ umāt sǟl tul ümmeŗ, ikš īds kaņțš, tuoi tuoiz un  kuolmõz kūolmõz kaņțš, amā immeŗ tul.
Un ni ne kagž_žōldatst āt vaņtļõnd juo kougõn, mis sǟl notīkõb sīen, kis sīņ paņ jo pitkālõz.
Ni ne bēņḑad, ne āt kapiņțõnōd täm pīenõks lupātõks, ne mȭkõdõks.
N(e)āt ni mõtlõnd: ni ta tikkiž pagalam um ju, se zōldats.
Un ne āt lǟnõd amād kuolm tāgiž un vel āt sōnõd eņtš kāndam amād kuolm.
Sr. 33. Bēņḑad rōdõ vakțõmõs.
Sūr izānd um broutšõn kutšõrõks, kutšõr buk pǟl, izānd tagān.
Bet ne ibbist äb ūot sȭitõnd emiņ āļõ(!).
Ni kutšõr um mõtlõn, mis ni tīeb.
Pandõd āiga vȯļ täuž, iz ūo jemīņ brī(v) mōn-allõ pīlõ.
Ku mitikš äb aiztiek tǟnda, siz ta īeb eņtš kūožõ neiku ta_(u)m vȯnd.
Nänt āigastõd, kuŗē jelīz pivā-kuodā spitšõs.
Un se kuŗē_(u)m kītõn nei sīe jumāl-pūoga pǟl: Mis sa ka ūod!
Un siz ta_(u)m atsōtõn jumāl-sõnāks sīe kuŗē. 
Täsā īž Brõkšal, Volansk un Folmaņ āt maggõnõd īds tubās.
Un sa kūlõst, rōz aigõ, ni_(u)m lǟnd pǟlõ sīe Kōrlõzõn ja mūotšõn siedā.
Un nei tūoiz īe tämā jūr(õ) sīe naizõn un mūotšõb siedā: “Sa vȯļḑ blēḑ, mikš_ša pieksīst mīnda sīe kurā jālga pastalõks, ni ma sīnda mūotšõb!” Siz äb ūo tund jemīņ: kurā jālga pastalõks pieksiz, iz vēļ jemīņ siedā mūotšõ. 
Un ni se okš tīedab, ku ne lǟbõd, se_(u)m vakțõn.
Un nei se kim-kǟngali um vȯnd pagalam un ne lapst ka attõ vȯnnõd pagalamõd.
Minnõn vȯļ kōd-pēļi lōja  un ma pūritõz pūddkõks Līepõ.
Un ta īž um brīnõn, mis se pa tupūks um, un ta um pīlõn kōgiņ aigõ, se tupūks sǟl, selli mō täm pleksõ.
Un unsõ tämmõn um sōnd kītõd, ku se um rō-kūj.
Ni ta_(u)m ajjõn tagān, kust se_(u)m tund se broutšiji, kust ta_(u)m irgõn broutšõ sie smagā viedāmõks.
Ni_(u)m nuo-ajjõn akurāt sīe tupūks jūrõz, ne tīedõd.
Sr. 39. Pottõrmaņ pīelsõ.
Pottõrmaņ um kuŗē (~kure).
Min amā nūoŗimi vel kītiz, ku n(e)_ad_broutšõnd kūolm-pēļõz bark pǟl.
Un siz um brīesmõg tōvaz vȯnd sīe īe.
Sr. 40. Vanā Zūonkõ kuŗē.
Vanā Zūonkõn āt vȯnnõd kim ibīzt.
Un ni lǟnd mõtsõ, ni _(u)m vȯnd jūsõ, kis krouvvõb viedāmõd amādõn pǟlõ, ta set īž um vaņtļõn jūsõ.
Ta istõn eḑḑiz rieggõn sīe viedāmõn pǟlõ un irgõn broutšõ.
Lǟnd kuodājõz, ni_(u)m kuŗē jūs un krouvvõn tikkiž mōz tegīž, ne viedāmõd.
Ni se vanā Zūonkõ um mõtlõn, mis ni tīeb, ni emīņ tīedõ äb ūo.
Ni ta_(u)m lǟnd mierrõ siļk-võrgõl se vanā Zūonkõ.
Sr. 41. Īž tei!
Īž tei!" - "Ku sa ūod īž tīend, siz tsiet (~pidā), mis sa ni ūod sōnd!"
Sr. 42. Krupā opātõb perī-mīen lūomõd rõkkõ.
Un se krupā um opātõn pǟgiņ kovālõzt tämmõn.
Perī-mīez pand jegān kuolm kõrd iļ kurā kūora un - amādõn nōgõd mōs un kītõn, algõ nei emitõn tīegõ.
Ni neitsõd teiž mõtlõbõd, se_(u)m brīnõm ažā, kui ta tīedab siedā.
Ikš perī-nai um vȯnd.
Ni ne sīes taļšõ rõkāndõbõd, ku ne ni ātõ nūolipšanõd ne nīemõd, ni se perī-nai um kizzõn: "Minnõn äb ūo veis, tīeks mingõz nīemõ vāldiž, īedõks kațki kikīm, laz ne sakōvagõd (mūḑi)." Se perī-mīez um andõn veis: "Minnõn um veis." Un siz se perī-mīez um īedõn nēḑi kikmidi kațki siz sǟl mūndan.
Tūoiz ȭdõg ne lǟbõd tegīž.
Nei ne pūošõd aš-aš panbõd ka, nei-īž tīebõd un nei panbõd tagān perī-mīen perī-naizõn.
Bet ne pūošõd ātõ kūlõn(!), ku perī-mīez um kītõn sīe perī-naizõn: "Immõŗ set alā vaņtļõ, ku sa set mingõzt märrõ kūlõd mīer_pǟl!" Un ne pūošõd võtānõd eņtš muzīk-ažād īņõz, sie tour un lil.
Sr 45. Mier ibbizt
Min tōți sōtiz tǟnda ibīži vaņtļõm.
Ne kītõbõd, ku ne mūdõ äb ūot vȯnnõd ku mieribbizt.
Ne vȯļļid siedā mūodõ neika kōd-ibbizt.
Ne atõ jumālõst sellizt lūomõd miersõ.
Ne vȯļțõ atklīdõnd tänõ mierõ un tuļțõ aigõ. 
Mäddõn vȯtīztõ naggõŗi.
Un kūolm sūtäuta nei.
Un ni min izā lekš sīņõ.
Amā kilārovz at kǟnõd pūgõs, mitikš äb ūo võind nuoaŗštõ.
Ta vȯļ irgõn pūgõ rōžki, pīkstõn nēḑi īrõdi un ni sai nīemõ tulīņ tīierrõks.
Un ni ta tuļ kuodāj.
Ni ta zǟlõz kil, ku īrgizt rõkāndõ, ku se sīest vȯļ vȯnd, mikš ne vȯzātēmpõd vȯļț, ku sīe nīemõn iz ūot īrõd, ku ta vȯļ muļki.
Kovāl mīez vȯļ nuopand, neiku midāgõst slikțõ iz ūo. 
Sr 47
Ikš neitst um tōnd ītõ pȯisõ.
Un se neitst um andõn sīe pȯisõn īd sōja, laz ta sīeg jarā.
Vīgõd min krūogõ Līna jūr!” Sīestõ võib mõtlõ, ku neitst un sīe sōjaks tōnd piemaņțõ sīe pȯis, bet pa nälaimaks um piemaņțõ sīe pȯis, bet pa nälaimaks um piemaņțõn lapst.
Ikš um vȯnd, kis um nǟnd mirīņidi.
Pottõrmaņ um selli kuoig-garā.
Un ni um pottõrmaņ vȯnd kuoig pīelsõ - seļļi piški polākõz, kǟnd pids kuoig pēļi (~vāntidi).
Kok um irgõn rūšnaggõrdõks viskõ.
Un pierrõ um sūr tōvaz tund pǟlõ. 
Ni um ikš kuoig vȯnd broutšõn pids mīerda.
Um vȯnd dikți (~vägi) vagā āiga.
Un kuoig äb ūo lǟnd mitsuggõ jeddõpēḑõn.
Siz amād at pallõnd, koks sōnd tūlda mingz rōz.
Tuoiz īezõ um irgõn sūr tōvaz un ni um kuoigõn at vȯnnõd sellizt vanād pīeld, vanā kuoig um vȯnd.
Un ni um ikš kuoig-garā ourõn (nuttõn) kuoig  pīelsõ: “Ma laskūb vāldiž!” Kaptõn (~bōtsmaņ) um kītõn allõ: “Alā laskõ! pidā!”
Ni um lǟnd kuoig ītõ kabāl broutšõn vek jeddõpēḑḑõn.
Ni um nuttõn tegīž pīelstõ: Ma laskūb vāldiž, ma äb nuopida!” Kapten um kītõn tegīž allõ: “Pidā, alā laskõ!” Ni um kuoig vel broutšõn (~pūritõn) jeddõpēḑõn ītõ kabāl.
Ni äb ūo vȯnd kougõn pilsǟt jūstõ, ni um nuttõn tegīž: “Ma äb nuopidā emīțõn, ma laskūb vāldiņ!” Nu, ni um kaptõn allõ nuttõn: “Lask siz vāldiž!”
NI at vȯnnõd pilsǟtt jūsõ jõvā, siz at päzzõnd vel - munt kuoigid at vīnõd sizzõl nänt, at šleppõrtõnd vastõ. 
Sr 51. 
Atlantikõs (miers) broutšõn ikš kuoig.
Sǟl um vȯnd jedmõl sūr tōvaz un pǟgiņ kuoigidi um lǟnd puoštõ.
Siz um īend āiga vagāks.
Ni um se sūr dinūng vel um kǟnd, sūrd lāinõd pids mīerda.
Ni at nǟnõd kuoig pǟldõ, kus ikš naiztpūoļi vāldiž ōriņš um tund bōtõks sõidõ.
Ne atõ kītõnd, laz ta siz tulgõ.
Un ne at mõtlõnd, ku kuoig um lekkõ (~ōkõzõks) sōnd.
Atõ kōļõnd pumpõ vietā, bet vietā sizāl äb ūo vȯnd.
Sr 52. Siņņizt nīemõd.
Naizõn äb ūo nīem vȯnd.
Pivāpǟva ūoņdžõl lǟnd Kolkõ.
Sr barā siņiži nīemõdi sīend.
Ku se um siedā nāizta nǟnd, siz se um nuttõn sīe tuoiz kōrapaintõn: “Griet, ajā nīemõd mierrõ!” Irgõnd nuttõ: “Ligid mierrõ, nīemõd, ligid mierrõ!” Un at lǟnõd. 
Siz se mierneitst um kītõn sīe mōnaizõn, laz võtāg eņtšõn sīe nīemõ, mis sīņ um īend.
Un nai lǟnd jūrõ, pand krīzdag immer kaggõl nīemõn un nīemõ tund nei knaššizt naisõn īņiz kuodāj. 
Sr 53
Jedlõm pǟgiņ sadā āigastid, kakš vannõ kalā-mīestõ Pitkā Jǟkõp un va Tukki Ōdõmõz lekštā īd püvāpǟva ȭ’dõgs-pūol mierrõ.
Nuolaskõnd eņtš võrgõd sizzõl un ētabõd ānkaŗ.
No, nei va Tukkij Ōdõm, se īeb ma’ggõm tulīņ, dek iļ pǟ.
Pitkā Jǟkõp võtāb eņtš sū-kāndla-kīela un īrgõb ni spēļõ sǟl.
Ta sōb sǟl seļļiz strēk spēļõn, nei nūzõb lōja ki’lgst ikš nai ilz vied sizāl (= mier-jemā) un kītõb, laz nustāgõd eņtš ānkaŗ ilz, ku se ānkaŗ um täm tubā kīndõks pǟl, brūţõdõn volks tubbõ lēmõst si’llõ un ānkaŗ um jeds.
Nei se Jǟkõp nustāb sīe ānkaŗ rōz ilzõ un laskūb tuoizõ kūožõ.
Ni tulāb ilzõ se mier-jemā, kītõb, ku nei knaššõst um spēļõn, laz tulgõ tämmõn kōzgiņiz spēļõm, täm tidār voļļi mīelõ lǟnd.
No, un ni ta võtāb eņtš širts sizzõl, rabūb pitkā Jǟkõpõn pǟ un vīb pūojõz.
Pūojs um sǟl sūr knaš nīnõ un seļļizt knaššõd kōvõdõks nopandõd, kaŗītõd vonnõd un mier-sigād at vonnõd, nēļa mier-si’ggõ pa ibīzõks je’dsõ.
Ni um sīe ūoņdžõl, ni se mier-jemā um kītõn, ku ta vīb täm tāgiž teiž eņtš laijõz.
Mier-jemā kītõn, ku tämmõn ātõ kuolm poigõ, jegā īdõn eņtš valst um: ikš um Fiņņõmōs Ugland jūs, valdnikā iļ Fiņņõ-mier, tuoi um Kullõn kōla pǟl Kategat īrgandõksõs, Kullõn kiv jūs, valdnikā iļ Kategat un Skāgõrak, un kuolmõz vaņīm pūoga um Gibraltarõs, valdõb Sidāmõst mīerda, ta īž um täsā mäd miers.
Sīel āigal, ku mierjemā täsā valdõz, siz voļtõ nei knaššõd āigad, ku pǟrnad kazīstõ miern-aigās, neiku kalā-mīed võižtõ kīebi pǟva jedstõ ne pǟrnad oksād allõ atnovvõ.
Siz ta kītiz, ku ta lǟ’b jarā tästā, ku ta täs emīņ äb pī’l, ku täsā īrgõbõd kǟdõ seļļiz vȭrõd ro’vzt, vȭrõst kīeldõ rõkāndõbõd un seļļist rōda-ažādõks, rōda-mȭkõdõks lopštõbõd [globštõbõd?] – ta siedā äb tō’, ta lǟb jeds-pēḑõn amā eņtš nīnõks.
Un ta kītõn: un siz līb touvõd un slikţid aigḑi.
Un siz ta um vändõn teiž pǟ sīe muskantõn eņtš širts sil un tūob laijõ teiž.
Un andõn mīmtõn ka siedā muskantõ – knaš sīlmad-ōrõn, pu’nnist strīpõd sizāl.
Ōdõmõz äb-īt äb ūo nǟnd, agā se um ma’ggõn eņtš ūnda.
Ni pitkā Jǟkõp kītõn, ku ta nei um sīe īe istīend. – Ta äb usk.
Nägţõn sīlmad-ōrõn – siz ta kil um uskõn, ku seļļist sīlmad-ō’rõnt täsā mō pǟl pavissõm äb ūo.
Ni ne āt irgõnd eņtš võrgidi ulzõ vieddõ – ni um vond nei-jen ka’llõ sizāl, võrgõd tǟ’dõd, ku knappõ set um notūond lōjaks aigõ.
Tämmõn um vond emīņ nēḑi tidāri, mū mier valdnikād agā voļtõ ne kuožālist tegīž.
Ne kalā-mīed at nuotunnõd aigõ, vieddõnd eņtš lōja ilzõ nei um tulīņ me’r irgõn rūtšõ, u’llõ, sūrd lāinõd su’ggõnd.
Nei um se Jǟkõp kītõn: “Ni mier-jemā broutšõb mäd mierst ulzõ jeds-pēḑõn”.
Un Jǟkõp nustõn vel kibārt un nuogristõn vel kibārõks.
Un sīest āigastõ um ītõ kabāl sūrd touvõd un slikţõd āigad, kamǟt mier-jemā järā lekš.
Sīkrõg (Sr 53)
Didrik Brennkopf (Brenkou, s 1850, Ūžkilā)
l.
VII 1922
Sr 54 Mierneitst kutsūb poisõ eņtš jūr
Nōra um tund vied pǟlõ lōja jūrõz, kutsõn kalā-mīe poisõ, laz tulk nänt jūrõ jelām: sǟl um knaš sieldi jelāmi, neiku eņtš palgõ ka võib nǟdõ, sǟl täm jelūd sizāl.
Nu, un siz kalā-mīez äb ūo lǟnd.
Un mier-neitst um kītõn: “Nu ja, siz sin võrgõd ka lībõd tijād tikkiž, mūdõ äb lī, ku mu’ddõ set sizāl!” Kalā-mīed vieddõnd ni eņtš võrgõd ulzõ – vond nei mu’ddõ tǟ’dõd, neiku pigā äb ūo sōnd pūojstõ ilz.
Sīkrõg (Sr 54) 
Didrik Brennkopf (Brenkou, s 1850, Uu)
l.
VII 1922
Sr 55 Nōra bōtsõ
Sidāmõs-miers um pūŗitõn ikš-kõrd ikš Rīgõ kuoig.
Un ni um vond knaš āiga, me’r um vond ta’zzi neika spīegiļ.
Ni kuoig-mīed ātõ nǟnõd kougõn īd piškīz lōja, kougõn mier sidāmõs jarā, mōn-aigāst jarā.
Ne at mõtlõnd, ku se līb mingi kuoig līb ukkõ lǟnd un sǟl bōts līb rovžti.
Ne at pūŗitõnd juo le’žgõl sīe bōtõn, nǟnd, ku um vond knaš vālda bōt un ikš knaš nūoŗ naizt-pūoļi istõn sīes bōts un ikš läpš um vond si’lsõ.
Bet se um väggi knaš naizt-pūoļi vond, nūoŗ, knaš.
Ni ne at laskõnd kuoig līdzõ sīe bōtõn jūrõ un pannõd strep neiku laz se naizt-pūoļi tulgõ kuoig pǟlõ i’lz.
Bet se naizt-pūoļi nei aššõ tund kuoig pǟlõ, neiku ta volks īekõn ī’d, neiku äbīţ ne rovž äb ūot nǟnd, ku ta pids streppõ volks tund.
Un nei tulīņ äb ītõ sõ’nnõ äb ūo rõkāndõn, agā lǟnd eņtš lapsõks kuoig kajitõ(z) si’zzõl tulīņ, istõn zofa pǟl.
Ni ātõ ne kuoig matrūosõd ailõn (!) amād sīe kuoig kajit uks pǟl vaņţlõm siedā knaššõ nāista un piškizt lapstā.
No, ni kok se um īend amā perīzõks vel.
Ta ikš-iggiņ tund sīņõ vaņţlõm.
Kok irgõn kītõ ku: “Või tēg nǟtõ, mäd kuoig vajūb jarā?!” – ta’ggi tutkām līdzõ viedkõks vond.
Ni attõ kargõnd munt ka vaņţlõm immõr-kouţi – kuoig ta’ggi tutkām lǟb pū’ojõ.
Nei kapten võttõn pī’lgõz vitsā – vond tämmõn sǟlõ kaits – un irgõn sīekõks ra’bbõ siedā nāizta.
Nei nai benk pǟld ildzõ un īekõn iļ tagīz tutkām mierrõ si’llõ tāgiž un kītõn, koks tämmõn vel ikš vīž minūt vond aigõ, siz volks kuoig pūojsõ vond.
Se um vond se mier nōra, se isnägţõb seļli garā, ta äb ūo lejāks ju.
Siz jemīņ zǟlõbõd, ku um läpš īņõ, siz amād ārmaztõbõd un vaņţlõbõd siedā lapstā, un ta volks notīend.
Sīkrõg (Sr 55)
Didrik Brennkopf (Brenkou, s 1850, Uu)
l.
VII 1922 
Pottermaņ um kuoiggarā, kis kuoigõ viedāb un vȱidab.
Nǟnd äb ūo äb ikš agā, set kūlõn um, ku ta klepūb un nutāb, ku siedā un siedā tīemõst, sīes kūrsõ pūritõmõst, - jegā kuoigõn īņiz ikš.
Siz ku kuoig tīeb, siz ta tulīņ võtāb eņtšõn kūož sīņõz.
Se um vȯnd Atlantik miersõ.
Kuoig pūritõn eņtš kaptēn uzantõd kūrsõ.
Bet rūormīez mõtlõn: neika vȯlks vȯnd tīrmaņ, bet äb ūo - ta äb kīer tuoizõ kūrsõ.
Nei rōz aigõ, tund tuoista kõrd un kītõn, mikšpierāst äb ūo tīend siedā, andõn iļ kūora sīe rūormīen.
Rūormīez irgõn ourõ, laz tulgõ kaptēn ulzõ, ku ikš mīes neikā tīrmaņ vȯļļi vȯnd un kītõn, laz ta pūritõg seļļizt un seļļizt kūrsõ, tuoista kūrsõ pavisõm; ikškõrd ta um kītõn, siz ta äb ūo kīerõn un nei tund tuoista kõrd un pand täm iļ kūora un nuokītõn, ku laz siedā kūrsõ pūritõg.
Nei kaptēn kutsõn tīrmaņ, või ta um pand pūritõn tuoizõ kūrsõz.
Tīrmaņ kītõb, ku ta äb ūo ullõ sugīd vȯnd, ku täm vakț äb ūo dek pǟl ju.
Kaptēn um kītõn: “Nu, ku sinnõn nei um pandõd pūritõm, siz kīer pūrit siedā kūrsõ, mis sinnõn um pandõd!” Un se um vȯnd nei īezõ.
Un tuoiz ūoņdžõl pierrõ brūokstõ āt nǟnõd, kus ikš bōt um vȯnd miersõ rovžtõ täuž.
Näntõn um kuoig pūojõ lǟnd un ne āt jõvā seis päuvõ lōtsõ un tikkiž sīedõb ažād ātõ järā loppõnd vȯnd jūodõb, nǟlga jūs.
Ikškõrd Ūdskilās Matšā perīmīen, ta um notīend ūd vejdõblōja, nuovīnd randõ un nei tūļ võttõn ilzõ un viskõn pieksõn poḑiks.
Un ni ta um tuoiz kievād tīend tegīz ūd lōja.
Un sīe neiīž tūļ võttõn, viskõn pieksõn järā.
Nädīļḑ aigõ vȯnd - ūž lōja um kievām, bet pieksõn perīzõks kațki.
Ikš nai tuļ vešprāigal õbbõ Ūdskilāst Sīkrõgõl un ni ta um nǟnd, ku knaššõ selli barā um tund kālmad pǟldõ, kālmadtarā riekstõ rištõ tämmõn vastõ, - knaššõd vāldad nuoēḑõnd, knaššõd ōrõnd sǟlgas.
Un ni sīe naizõn eitõn nei irm, nei irm, moštad (~mȯištad), nei pimdi um, un īenõd ne garād paikõl.
Nai mõtlõn, mis ni līb.
Ta vaņtlõn tāgiž un ni nǟnd, ku lǟnõd jedspēḑõn, nei knaššõ loulõs.
Ta um vaņtļõn tāgiž un ni nǟnd, ku lǟnõd jedspēḑõn, nei knaššõ loulõs.
Ta um ni ruoikõn kuodāj tūlda. - Järā kūolõnd garād täs īž umātõ ju. 
Garād kālmas äb pīlõt, garād āt gaisõs, lū lejā set pīlõb kālmas.
Sr 600. 
Nei tämā um sōnd virgõ un ta um mõtlõn, mis se ni vȯļ, mis ta um kītõn, se rištīng.
Un siz tund tuoista kõrd tegīž tämmõn nei kītõm.
Tämā um kīerõn tuoiz kilg pǟl un īend maggõm tegīž.
Bet tämā äb ūo lǟnd.
Siz tämā um kizzõn jemā kädstõ, kus tämā um ȭdõg pand āita (~āța) võțīm.
Jemā um kītõn, ku tämā um pand tutkāmõz läb pǟl.
Siz ta um lieudõn sīe läbḑi sǟld āța uks tagānd. 
Sr 63. Naiztpūoļi māita sizāl.
Ikš rištīng um maggõn rujā jōḑkõks.
Nu, un siz um tund jōḑ tǟnda vȯtšõm.
Um vägi näijoukõz kard vȯnd, neiku ta um siļgõn um kītõn, ku näijoukõz kard um.
Ku äb ūo rõkāndõn vastõ siz um lǟnd jedspēḑõn. 
Sr 65. 
Ikš riekmīez um broutšõn.
Īdõ kōrandõz lǟnd pōlam īemōjõ.
Se riekmīez um kītõn, ku tämmõn äb ūo irm.
Bet ni um kuolmõz kõrd kītõn: “Ni sadāb!” Ni ta um nuttõn vastõ: “Nu sadā siz ikškõrd!” - Un siz um tund neiku gilgil-gilgil tikkiž rattõd tǟdõks.
Ni perīnai um maksõn vel tämmõn jūrõ, sīepierāst ku ta um aijõn sīe spūok järāndõz sǟld, - ta nutīz, laz ta sadāg.
Ta um jedmõl ka nei nuttõn, bet näntõn um vȯnd irm tegīž.
Un siz riekmīez um broutšõn kuodājõz nei luštingõl.
Siz ni um tikkiž. 
Sr 66. Vīlkatõks mīb eņtš amātõ.
Ikškõrd um vȯnd ikš vilkatõks Rīgõ sīlda pǟl.
Se vīlkatõks um kītõn: vīlka!
Siz ne rovzt ātõ pamaņņõnd (~tieudõnd), ku se um vīlkatõks, un siz ne ātõ tǟnda trīetsõnd jedspēņ.
Mäm un vanā Griet kädst kūlõz 
Sr 67. Rištjemā pa vīlkatõksõks.
Ikškõrd atõ lǟnõd lapsta rištõm.
Un sǟl īds aplōkas um sīend kēv amā vārzaks.
Siz ne atõ vȯdlõnd sūr āiga un äb ūotõ savȯdlõnd tǟnda un lapsta vȯlks rištõmõst.
Pierrõ ta um tund kah.
Un siz umāt lǟnõd siedā lapsta rištõm.
Sr 68. Kui kaļāj jōḑõ pieksīz.
Īd pivāpǟva(n) kakš mīestõ atõ tunnõd lōtõld.
Se ikš um võnd kaļāj un se tuoi set vȯļ neiīž rištīng.
Siz ne atõ sōnõd īd sīlda jūr.
Un ne kakš mīestõ atõ kūlõnd, ku sǟl sīlda allõ kakš mīestõ rõkāndõnd.
Se ikš um kītõn nei: “Minā lǟb sīe kaļāj jūr.” Un se tuoi um kītõn, ku ta lǟb sīe tuoiz mīe jūrõ.
Ku ta nǟb sīnda, siz ta trīetsõb sin jarā.” Se tuoi kītõz: “Mikš ma äb või nuolǟdõ!
Ni se kaļāj um lǟnd kuodāj.
Siz ta mõtlõn, agā se nai āndab ka appõnd semḑi.
Un rițțig: se nai andõn tämmõn appõnd semḑi un leibõ.
Un nei se kaļāj um umblõn sūr nōgõz kuoț un pand siīe põzāg sīņõ sillõ amā sīe sēmḑaks.
Bet se tuoi äb ūo tieudõn, kui tīeb sīe joḑkõks, kui tǟnda võib nuomūotšõ.
Sr 69. Kui pāina ītõ nīemõ ratstīz.
Ikškõrd pāina ratstīz ītõ nīemõ.
Ikš miez äb ūo nuovēļõn eņtš rōdõ mutõn andõ.
Ta um mõtlõn, võtāb sīe rōlōḑ, kōvab mōnalā.
Bet ni ta um võttõn mustā runts un tappõn sīe mōzõ akurāt sie kūož pǟl, kus se rō um mattõd, - un äb kui tõvās um lieudõn rōlōḑ. 
Sr 71. Mīez tȭratseplās.
Bet siz tämmõn atõ opātõnd, kui võiji sōdõ jōḑõn vastõ.
Kui ni jōḑ iz savȯdlõ mit ītõ sǟldõ sīest tȭrastsepļāst uldzõ, siz ta nuosīļgiz un lekš jedspēḑõn.
Sr 73. Lupātõst lapst.
Un se um siz vȯnd neka pūolpǟvand ku sounõ, sōma ka um sōnd kittõd.
Ni ta um rõkāndõn sīe perīmīekõks, agā ta vēļõks tämmõn lǟdõ sounõ rōz piezzõm, ku täm äb vȯļļi kogiņ aigõ paldīņ sōnas vȯnd.
Bet ni se perīmīez um kītõn: “Ku siz sinā ni nei siedā sounõ kōrõd, siz li ka(h).”
Bet ni ta um lǟnd.
Ta um kūlõn, ku kakš āt rõkāndõnd sǟl sōnas - tīrõ naiatpūoļiz ēļ um vȯnd.
Ta um sǟl īž ullõpēḑõn kūldõn, ku ne naizt sǟl sōnas sprīežõbõd.
Bet ni ta um piddõn nänt sõnād mīelsõ.
Bet ni ne naizt āt tunnõd sōnast ulzõ un se zōldatõz um lǟnd sīņ sounõ.
Ne naizt, ku ne atõ vändõnd nēḑi lupātidi, ne atõ kītõnd, laz ne lupātõd läkkõd kus äb kus mingõst äb mingõst izāndõd jūrõ un võtāgõd (~võtāg) mingõst äb mingõži sīemnāigḑi sǟldõ un tūogõ näntõn.
Bet ni se zōldatõz um jennõveitõ nuopiddõn ne sõnād mīelsõ.
Un ni ta um mõtlõn, ku tämā sōks ka eņtšõn seļļiz lupātõz laps, siz tämā vȯlks rikāz.
Bet ta um ni mõtlõn, kust tämā sōb seļļiž lõpātidi.
Ta um tulīņ apakkõn, ku tämā võib võttõ eņtš vanā serk.
Bet ikš sõnā äb ūo tund mīelõ, un se läpš tämmõn um istund klibā.
Ne naizlapst āt tōnõd täm lapsõn täm rikūz järā võttõ.
Un nei ne āt īenõd jellõ.
Mitikš nēḑi äb ūo nǟnd - selli jeng.
Se set um nǟnd, kīen ta um piedrõnd.
Liestā kōmaks vȯļțõ strīḑõnd.
Siz nēši viedbeḑḑõriš um vȯnd kaļḑi sizāl - mōlõ nurmsõ.
Ikš perīmīez um lǟnd mõtsõ eņtš pūošõd-neitsõdõks nītõ putsīņțõmv kievād.
Nu, un ne āt ievaņtļõnd: rōgõdtšupā ūškidi täuž neiku - neijen um vȯnd nēḑi ūškidi, ku äb ūo nēḑi r
gidi nǟnd pigā emīņ!
Ne äb ūot tūoḑõnd sǟl jellõ emīņ, ne ibbizt immõŗ un kuijen set võib ailõbõd kuodāj irmõ tǟdõd.
Un īd nädīļ pierrõ āt tunnõd tāgiž - äb ūo mitītõ uiškõ emīņ vȯnd. - Ne vȯļțõ nōrst pǟl = daņtšõmõz pǟlõ, kōzgõņi teitõ. 
Sr 80. 
Jumāl um kizzõn tei kädst, kui tõvāld ta tōb jamstõ.
Un tei um kītõn: “Kuņtš līb lejā.” Un siz jumāl um kizzõn lid kädst tegīž, kui tõvāld se tōb jamstõ.
Se um kītõn, ku lūdõ sōņi ta jāmstaji.
Jumāl um lǟnd pids randõ.
Liestā um maggõn rāndanāaigās.
Siz jumāl um kītõn, laz tämmõn īegõ siz vändi sū, ku ta nei um kēļštõn. 
Se vȯļ nei. - Ikš perīmīez um nītõn mõtsās ainõ.
Bet ni um tund ȭdõg pǟlõ.
Ni ta um kūlõn briesmõg dump allõ, selliz märā, un um mõtlõn, mis sǟl umātõ.
Ikškõrd um kargõn ikš mīez ulzõ sīn āinadlūkõz ikš sūr mīez, bet sūr tabār tagān, un tīera barā sužži allõ.
Ta um ertlõn nēḑi sužži īd jālgaks “kutš ärr!” un tuoiz jālgaks tegīž “Kutš ärr!” Kakš jalgõ āt vȯnnõd - kui mīez, set ku tabār.
Sīe perīmīen um um irm vȯnd, ku ta ni līb pagalam.
Un ni ta um võttõn lougõ-lougõ sīe kaņdžbū, neiku ta äb ūo se kūlõn, un nei grūžõn sīe kaņdžbūkõks sälgõz un nei se luk alā mōzõ.
Ma ju mõtlõb, ku se um ikš täuž vīlkatõks või kīmkǟngaļi. 
Nei um vȯnd pivākuodā un krūogõ īdtuoiz kilgs(õ) Irēl.
Siz um krūodznikā… atõ jūonõd īd ȭdõg - vel um vȯnd sīe krūodznikān ikš tuoi un ne atõ jūonõd.
Un ni se mīez äb ūo lǟnd.
Bet ni se krūodznikān um vȯnd ikš (dīenast)neitst.
Se neitst um lǟnd un tūond nänt lūd un pand krūodznikān un sīe tuoizõn lōda pǟlõ näntõn jeddõz.
Lūd äb lasket vāldiņ emīņ neitstõ - lūd pīlõbõd sǟlgas.
Neitst um lǟnd.
Sǟl um vȯnd neijen zārkidi, mirīņi.
Tämā um lǟnd tegīž.
Un nei tämā um tund tegīž pivākuodā jeddõ un nei lūd sǟlgas tegīž, immõr kaggõl vizās, un āt ktõnd, laz tämā läkkõ vel kuolmõz reid.
Tämā um mõtlõn: tämā neikunei ni pagalam um ju, tämmõn um set lēmizt.
Tämā um lǟnd vel.
Un nei um kītõn, ku atlaskūb. 
Un siz ta um sōnd sīe uks un siz ta um tund ulz.
Un ni um neist tund krūogõ tāgiž.
Ni se krūodznikā mõtlõn, ku se neitst emīņ jelts äb ūo, ku ta äb ūo tund vel tāgiž.
Un siz tämmõn pierrõ āt vȯnnõd kōzgõn.
Tämmõn um vȯnd joutõm brūtganā un sīepierāst ta um īstõn lǟnd nēḑi lūḑi sōmõ. 
Sr 91. Ūškadkēņig krūonõ salāj.
Un dikți lem pǟva sīe pǟva um vȯnd.
Bet ni ta um lǟnd kuodāj un kītõn īž eņtš izān, ku nei um vȯnd.
Un siz laz ta võtāg itamā juvā ibīz, un ku ta panāb sīe krūonõ krīzdag pǟlõ, siz laz ta läkkõ jūrõ, bet nei aššõ laz ta istīegõ, ku ta äb sō sīezõ krūpnõ puggõ tāgiž.
Un nei ka ta um sīe krīzdag eņtš käddõ sōnd, nei um irgõn sviļpõ se ūškakēņig.
Ta uzreiz um sōnd sīe ibīzõn sälgõ un ailõn kuodāj tulīt.
Un siz um tämmõn neijen tund tagān neiḑi (!) ūškidi, ku ta äb võind nuourgõ.
Un siz täm ibbi um sajamstõd un īž ta ižēņšta um nuovõidõn, ku ta äb sōnd sajamstõd.
Un miz lietsnikād munt āt mõtlõnd, siedā ta um tieudõn jeddõ juvā.
Um vȯnd piški mõtsālupgõ.
Sǟl um vȯnd īd mien nīt.
Un siz ta um mõtlõn: kus täs neijen ūškidi jegā āigast!
Ikškõrd ikš mīez um ratstõn un nei ta um nǟnd īd ūška riek pǟl.
Un ta äb ūo sōnd ibīzõks neijen järā ailõ, ku ūškad āt īņiz īt pīlõnd.
Siz ta um lǟnd (~sōnd) kuodāj un um kītõn muntõn, ku nei tämmõn um vȯnd.
Sr 96. Kui špirkt um suggõn.
Perīmīez um lǟnd te jūr.
Ta um vȯnd väggi joutõm; sīestõ ta ka um võttõn kuijõ leibõ īņõz, jūo mūdõ tämmõn äb ūo vȯnd.
Ku ta um nuolǟnd eņtš tīe jūr, siz ta um pand eņtš lēba kuoț pȭzõz un irgõn strōdõ.
Attund lȭinagizāiga.
Ta um lǟnd pȭzõ jūr võtām eņtš lēbakuoț, bet siedā äb ūo jembit vȯnd.
Piški kurē um daņtšõn pȭzõ tagān un vȯdlõn, ku perīmīez irgõb vannõ, ku täm lēbakuoț vȯļļi järā salāntõt.
Bet perīmīez um kītõn: “Mingi līb järā võttõn, kis tōž sīedõ” - un um lǟnd tijā magkõks tīe jūr.
Piški kurē um mõtlõn, kui laz perīmīe käddõ sōgõ, pierrõ täm um tund mīelõ. - Ta um lǟnd perīmīe jūr pa pūošõks.
Ta um nei tīend, ni sigžõ um vȯnd neijennõ viļļõ, ku perīmīez um nuttõn: “Kus ma sīe vīļa laz pangõ, min āitis äb ūo neijennõ rūimõ!” Piški kurē um kītõn: “Kil sinnõn piepūtõb siedā viļļõ, ma sin opātõb tǟnda istērõ.”
Piški kurē um tiend brūz, sǟl ta um perīmīen opātõn šprikt brõuvõ.
Un se ka um istund.
Ikškõrd um perīmīe jūr attuned kilā vaņīm.
Ni perīmīez um nei kõzāstõz nuttõn naizõn pǟlõ: “Tūo aššõ sīe potīļ!” Siedā nǟdsõ piški kurē um āļõn sōtõn jūr un nuttõn: “Perīmīez um kädsõ, perīmīez um kädsõ!” Ni um tund sōtõnz ka vaņtļõm, mis ne sǟl tīebõd.
Sǟl ta um nǟnd, ku perīmīez um jūond kilā ?? vaņīmõks.
Sōtõnz rabbõn piškīz kurēn ab pǟl un kītõn: “Ni sa ūod malats, ku sa siedā võišt!” un kariņțīz tämmõn potīļ rīndad jeddõ.
Nei ne vēl paldīž kǟbõd - sōtõnz piškīz kurēks jedsõ un tikkiž eļ nänt tagān.
Ne vȯtšõbõd, ku sōks tež mingiz eņtš käddõ neiīž ku sīe perīmīe. 
Sr 97. Kīlaji.
Tämmõn piddõz um lǟnd ikš vanā mīez.
Mūs u, vȯnd set āina.
Ni perīmīez um apvõttõn, ku ta savȯtāji tikkiž, missõks tǟnda tēriņțiji. 
Sr 98. Giļžiji.
Sīeskilgs sīkrõgnikā nītidi, sūrmõtsīdi um jālgadriek sīlda.
Sīe sīlda jūs paššõ Ūdkilā riek sōņõ aldz ikš āļiji kīeladõks.
Se vȯļļi sīestõ, ku sǟl vȯļļi ikš saņț järā kūolõn.
Ikškõrd min jemājemā, Lōrm vanā perīnai, vȯļļi kaitsõn nītsõ nīemidi un kūlõn, ku ikš slaktār broutšõn.
Ta um lǟnd vaņtļõm un mittõ midād äb ūo vȯnd.
Ni ta um nuomõistõn, mis se pa slaktār um vȯnd, se um vȯnd se järā kūolõn saņț. 
Sr 99. Pottõrmaņ (se um tuoiž).
Kakškimdõ āigastõ tāgižpēņ Sīkrõgõl Saņț kōrands, kus 1923 āigastis sõvvõ jelīz propesor Kettunen, um vȯnd pottõrmaņ.
Amād āt vȯnnõd järā ädāgõnd.
Bet perīnai äb ūo vēļõn, ta um pallõn, algõ läkkõ, jūo siz ta līji pagalam. 
Sr 100. Äb pietäutõb perīmīez.
Se um vȯnd vägi äbpietäutõb rištīng: mittõ kunād tämā äb ūo vȯnd mīerõk jumāl antõd āigaks.
Ni perīmīez um vȯnd väggi luštīgõl.
Vīļa um vȯnd seļļi, ku lušt um vȯnd vaņtļõ.
Bet ku um attund vīļa nītõb āiga un perīmīez um irgõn vaņtļõ ka pǟkiži, siz um nǟnd, ku pǟkizt tikki` āt tijād.
Se um vȯnd siestõ, ku äb ūo vȯnd tūldõ, kis ēdrõm põrm äb ūo laigāld põrmstõn.
Ni perīmīez embit (!) mitikš kõrd äb ūo vast jumālt kurnõn (~strīḑõn), bet jegā reit um vȯnd mierõks jumāl antõd āigaks. 
Sr 101. Kui tabāk um suggõn.
Ikškõrd kurē um kǟnd amātõ oppõs.
Mitikš amāt tämmõn äb ūo tikõn, bet kaļāj amāt, se tämmõn um tīkõn.
Ta um vaņtļõn, või siz zeļ notagāb ka vanā mīe ūdpǟl.
Bet ta äb ūo sīest midēd istīend.
Ni um kurē jemā järā pallõn.
Un kurē um ne puțkõd nuonuttõn pa tabākõks.
Tämā siz nuotagīz eņtšõn roudiz pīp, un tikkiž kis set āt tunnõd täm jūr tagām, ta um andõn eņtš pīpõst smēkõ.
Sr 102. Spuokõd kīņ.
Sīesõ kīņšõ äb ūo võind mitikš piefõļnikā magātõ.
Sr 103. Püvā pǟrna (notīkõm).
Se um vȯnd kōgiņ aigõ tāgižpēņ, ku saksād at irgõnd taplõ līvõdõks, kis at jellõnd Kūolka nanā immär.
Līvõd ju atõ tieudõnd migizt saksād at: ne vȯļț kūlõnd, kui Vidumō līvõdõn lǟb.
Ku ni at nuoeitõnd līed jougõ, siz lēḑ um lǟnd vastõ õvvõ.
Ni ne at tieudõnd, ku jumāld kūlõbõd nēḑi.
Se um nuotīkõn Rīndas Vierūrga jūs.
Un se pǟrna um nuonuttõd pa püvā pǟrnaks. 
Sr 104. Kui Sīkrõg īrõd at āļõnd Irēl.
Se um vȯnd mingiz kūžkimdõ āigastõ tāgiž, ku ikš vanā mīez um tund Irēld.
Tämmõn um eitõn irm un ta um grēbõn pūzõ.
Ne īrõd atõ sīepierāst āļnd Irēl, ku Sīkrõg burād äb ūot andõnd näntõn armõ Sīkrõgs pīlõ. 
Sr 105. Pāina.
Spruoig ibīzõn um kǟnd pāina sǟlgas.
Īd īe ibbi um irgõn lȭtstõ un tempõ.
Sǟl jegāikš um sprīežõn eņtš tīesõ.
Ku ne at irgõnd nei rõkāndõ, siz kaš um vaņțļõn immär sūrd sīlmadõks. 
Siz um tund ikš nai un kītõn, algõ mūotšõg kaššõ, laz sidāg līnta kaggõlõ un laskõg vāldiž.
Ne umāt siddõnd gummiz līnta kaggõlõ un laskõnd vāldiž.
Mitīdõn seļļizt kaššõ äb ūo vȯnd.
Un se kaš um vȯnd se pāina. 
Sr 106. Kaļāj vȯņ.
Ikškõrd um jellõn kaļāj.
Īd īe kaļāj um nǟnd unsõ, ku ikš um kītõn, laz ta läkkõ īd sīlda pǟl un sǟlõ tämmõn vȯļļi kēmõst kuolm päuvõ, sǟlõ ta līedaji vȯnnõ.
Tuoiz ūoņdžõl ta um lǟnd tieutõb sīlda pǟlõ, nuokǟnd īd pǟva, tuoiz pǟva - mittõ midēd äb ūo vȯnd.
Kuolmõz pǟva ta um mõtlõn: tīe ni kil īeb tagān, bet ku ni irgõn um, siz loptāmõst.
Lǟnd kuolmõz pǟva ka.
Kuolmõz pǟva tämmõn sīlda pǟlõ pūtõn vastõ ikš mīez.
Mīez um kizzõn täm kädstõ: “Mis sinā tässõ nei jennõ tsērõd?
Ma sīnda nǟb jõvā kuolmõndt päuvõ!” Kaļāj um kītõn: “Minā neiz unsõ, ku täsa sōji vȯnnõ, bet kuolmõndt päuvõ minā ju kǟb un äb midēd äb ūo.” Tuoi mīez um kītõn: “Kis unnägūn võib uskõ!
Minā ka neiz unsõ, ku sīe un sīe smēḑ kīndõks allõ vȯļļi ikš kațļā õbdõ kuolm tīedõst mōnallõ.” Kaļāj um samȯistõn, ku se um vȯnd täm smēḑ ta set um kītõn: “No nei, kis unnägūst võib uskõ!”
Ta um lǟnd kuodāj un irgõn kouvõ.
Rōz āiga pierrõ um tund nǟdõb kațļā.
Ku ni um võttõn kațļā ulzõ, se um vȯnd õbdõ täuž.
Ni kaļāj um vȯnd rikāz.
Rovz at rõkāndõnd, ku kaļāj um rōdõ lieudõn.
Laz võig mingiz rōz nopiddõ salliz, siz ta um vel ītõ kabāl taggõn. 
Ikškõrd um tund ikš izānd, laz tagāg ibīzt.
Smēḑšõ ta um nǟnd siedā kațļõ.
Sǟl sīe kațļā pǟlõ um vȯnd midēd kēratõd.
Sīestõ izānd um kizzõn, kus ta sīe kațļā um sōnd, ku sǟlõ vȯļļi kērtatõd pǟlõ: “Sīe kațļān kakš tīedõst allõ vȯļļi vel ikš kōd sūrit kațļā kuldõ.
Kaļājõn um vȯnd lušt.
Ta um kītõn, ku ta vȯļļi vȯstõn tõrgstõ īd vȭrõ kädst un kis siedā tīedab, kus se kūlda um.
Ni rovz at irgõnd rõkāndõ, ku kaļāj vȯļļi lieudõn rōdõ.
Se pagāst, kus ta um jellõn, se um vȯnd piški un ta um andõn jegā perīmīen stūop kuldõ un vaļānikan pūol stūopõ kuldõ, laz pīlõgõd vāgiž un algõ kītõgõ mitīdõn. 
Sr 107. Burā.
Pūošõd ītõ kabāl at vīnõd addõrz taļļõ, uks alā.
Se vanā perīmīez um lǟnd taļ jūrõ ibbiztõn sīedõ āndam.
Nekā ta um tīend uks vāldiņ un lǟnd taļļõ, siz ta um astõn addõrõn pǟlõ un ädāgõn järā.
Nuoāļõn tubbõ un nuttõn: “Li-Li-Līž, mä-mäd nīemõd pa-pagalamõd!” Perīnai um āļõn taļ jūrõ silmad pǟl sadiņ.
Ku nuotīend uks vāldiņ, siz um nǟnd, ku addõrz um uks allõ, un võttõn addõrz (!) un viskõn jedspēḑõn.
Pūošõd taļ tagān sīe nuokūldõnd un ku perīnai um nuolǟnd tubbõ, siz ne atõ võttõnd addõr un vīnõd jedspēḑõn.
Siz perīnai um kītõn: “Až vel se addõrz līb täsa, siz ma pieksāb täm poḑiks!” Se addõrz um vȯnd Saņțõn. 
Ikš mīez um broutšõn pilsǟtõ un riek pǟl um ju vȯnd īe.
Perīnai um kītõn, ku pīedrõbs vȯļļi spūokidi.
Mīez um kītõn, ku tämmõn äb vȯļļi spūokist irm.
Ta um vieddõn eņtš rattõd pīedrõbõ un īž maggõn rattõs.
Siedā rōdõ um vȯnd neijennõ, ku rattõd at vȯnnõd tǟdõd.
Perīnai um andõn vel rōdõ sīestõ, ku ta vȯļļi aijõn spūok pīedrõbst ulzõ. 
Sr 109. Mōrijemā.
Ikš mīez um tund kilāst kuodāj.
Ta um lǟnd sounõ vaņțlõm, kis ne sǟl attõ.
Siz tämmõn um eitõn nei irm, ku tä äb ūo tieudõn, mis ta laz tīegõ.
Sr 110. Mingi-äb-mingi pāina.
Īds kōrands Sīkrõgs rovvõn um pāina kǟnd pǟlõ mingi-äb-mingi.
Sīe ȭdõg perīmīez ka äb ūo vȯnd kuonnõ.
Nai um irgõn īgõ.
Sīesaggõl perīmīez um ka tund kuodāj.
Se um nuttõn, laz läkkõ tǟnda glōibõm: ikš pīkstiji täm järā.
Un nekā mingi rištīng um irgõn rõkāndõ nei pāina um jettõn täm mīerõks.
Se ni um vȯnd sīe īe. 
Īezõ ta um irgõn kievtõ, neiku äb ūo sōnd jengõ.
Rōz āiga pierrõ se pȯis um kūlõn, ku ikš nemē kaš īekõks käp pǟldõ täm pǟnalīz pǟl.
Nei ta um akkõn, mõtlõs, ku se līb mingi kaš, bet se äb ūo kaš vȯnd, se um vȯnd jemā pakkõld ǟrkiļ.
Ta um mõtlõn, ku se ǟrkiļ um päuvõ sīn nopandõd un īend.
Ni ta kil um tiaudõn, mis se pa ǟrkiļ um vȯnd.
Sr 111. Tūļjemā.
Īd ūomõg kīela kūdkõks ikš nai um kīetõn brūokstõ.
Sr 113. Kurēks mīez.
Ikškõrd mīez um kūolõn järā un sōnd pandõd zarkõ.
Mitikš äb ūo tieudõn, ku se kärp jumāllēbaks um zārka pǟnallõ.
Ku ta ni um sōnd vīdõd kālmad pǟl, siz um tund sūr tūļ, neiku amād pūd attõ lūotšõnd, un tūļ um kītõn laz võtāg sīe jumāllēba kärp pǟnaldõ ulzõ.
Ikš siz um lǟnd un võttõn sīe kärp pǟnaldõst ulzõ.
Rovz at sōnõd järā ädāgõnd, un se tūļ um vȯnd kurē. 
Īd izāndõn ibbizt at īenõd ītõ kabāl jūo vōjlizõks un jūo švakkõks.
Izānd um brīḑõn pȯisõ, mikš ta äb kūop ibīži, neiku pietulāb.
Ku ni pȯis sīe um notīend, siz ta um ȭdõg lǟnd vakțõm, võttõn luktār mantõl alā un vȯdlõn, mis ni līb.
Rōz āiga pierrõ ibbizt at irgõnd tempõ pids mōdõ un irīkšõ.
Pȯid ni um tõmbõn luktār mantõl aldõ ulzõ un irgõn vȯtšõ pids pīedrõbt, või midēd äb līeda vȭrõst.
Un pīedrõbs um vȯnd ikš ärk.
Ūoņžõl ta um nǟnd izānt īd jālgaks.
Izānd um kītõn: “Mikš sinā nei teid?” Pȯis um kītõn vastõ: “Mikš siz sinā nei teid?
Või minā siz tīediz, mis se vȯļ!” Se izānd um kǟnd pa pāinaks eņtš ibbiztõn pǟlõ.
Se um vȯnd tämmõn sūr opātõks.
Ta äb ūo mittõ kunāgõst emīņ jelāiḑi kǟnd mūotšõs.
Sīest āigast ibbizt at īenõd līebizõks un jõvāks. 
Vēl um vȯnd ikš viedām viedāmõst.
Ta um kītõn izān, laz izā īegõ kuodāj un ta lēji sīe viedām tagān.
Ku ta ni um irgõn tīedõ siedā viedāmtõ, siz ikš um nuttõn täm izā īelsõ: “Kōrli ō!” Ta um mõtlõn: “Mis se pa nutāmi vȯlks?
Sr 116. Īļing.
Ikš mīez um kindõn mōdõ.
Sr 117. Mõtsājemā.
Sond mõtsõ, ta um kūlõn, ku ikš vȭrõz ēļ rõkāndõb.
Tämā um lǟnd sīe īel pierrõ.
Ta um tund īd kūzõ alā un kūlõn, ku se ēļ rõkāndõb sīez kūzõs.
Mõtsājemā um nuttõn: “Mis sinā sīḑš brīnõd?
Minā um mõtsājemā.
Sr118. Riekjemā.
Ikškõrd Vanāgõr perīmīez Krāmpa perīmīekõks at lǟnõd Dūoņigõ.
Sīes kilgs Ūžmȯizidi Krāmpa um āļõn riek pǟld mōzõ.
Va Kriki Pētõrõn umāt vȯnnõd tarās kaggõrd.
Īd pǟva ta um lǟnd vaņtļõm, või kaggõrz um kūja, un ta um ievaņtļõn, ku neijennõ tupukši um vȯnd järā vreḑțõd.
Ni ta um mõtlõn, ku līji lēmõst īezõ vaņțõm.
Se tämpar um võnd okšõ sūrst ädāst. 
Sr 121. Kurē rangõd.
Ikš perīnai um jegā īe ratstõn eņtš pūošidi.
Ku pȯis um īend pa ibīzõks, siz perīnai um astõn pȯisõn sälgõ un āļõn (!) eļļõ.
Sǟl ta um daņtšõn kurēdõks un sīend rovžti.
Pūolstīedõ ta um ratstõn kuodāj.
Pūošõd jedsõ äb ūot(õ) laskõnd täm vāldiž, ku ta tȭitāb nēḑi emīņ äb ratstõ.
Siedā ta um aptõitõn, un siz perīnai um sōnd vāldiž. 
Sr 122. Kui pottõrmaņ glōjbõb.
Ikškõrd ikš mīez um vȯnd kuoig rūor jūs un tämmõn um tund jūrõ ikš mīez un kītõn, laz kīerõg kuoig rōz ju pūoj kaņțõ.
Rōz āiga pierrõ ne at tunnõd īd bōt jūr.
Bōt um vȯnd täuž rovžti: nänt kuoig um vȯnd pūoštõ lǟnd.
Un se mīez, kis um kītõn, laz kīerõg pūoj pūol, se um vȯnd pottõrmaņ.
Sr 123. Kui pottõrmaņ rõkāndõb.
Ikškõrd at vȯnnõd kakš kuoigõ kūorõkst ānkar pǟl.
Īd īe ikš vakțnikā um vȯnd kuoig eḑīz tutkāmõs un ta um kūlõn, kui kuoig tagān ikš um nänt kuoig pǟld kītõn: “Kūl, kui täd kuoigõn ažād pīlõbõd?
Mäd kuoigõn attõ tikkiž viššõd.” - “Mäd kuoigõn kil äb ūot viššõd; pēļdek sizāl um nei järā märgõn, ku līb rōz ju sūr tuļ, siz tulūb (!) amād rōjõdõks mōzõ,” kītõn tuoiz kuoig pǟld.
Ku ni se vakțnikā um eņtš stuņḑõd nuopīlõn, nei um tund tuoi täm kūožõ.
Ūoņdžõl ta um kītõn tuoiz kuoig kaptēnõn, mis ta um kūlõn.
Kaptēn um tulīņ tīend pīel immärd vāldiņ un vaņtļõn: pēļ um vȯnd rițțig järā märgõn.
Siz kaptēn um teļļõn ūd pīel, un ni um vȯnd broutšõ mierrõ.
Ne rõkāndijid at vȯnnõd pottõrmaņņõd. 
Sr 124. Nōvõ.
Ikš mīez um istõn un tuoi äb ūo istõn rieggõz.
Säl um vȯnd izānd runā.
Sīlmapīlks ne at nuobroutšõnd Kuolkõ un sǟl um vȯnd ikš lǟpš rujā un jumāl engõld at vȯnnõd jūs.
Ni ta um nǟnd jumāl engiļi.
Ta um vȯnd kuonnõ ju aššõ äb ku tuoi.
Un se ōgi mīez um vȯnd nōvõ. 
Sr 125. Võlūd.
Ikš pȯis um sasǟdõn perīmīe jūr pa pūošõks.
Un sīe perīmīen at vȯnnõd kkakš tidārt, ne at vȯnnõd võlūd.
Ku neitsõd siedā at nǟnõd, ku pȯis ka um siz näntõn um īend uid un ratstõnd tāgiž. 
Pȯis äb ūo vaņtļõn tāgiž, ta um mõtlõn, ku set äb upānd järā.
Ku ta um sōnd kūja mō pǟl, siz ta um vaņtļõn tāgiž - un bokā um āļõn jedspēņ un pȯis lǟnd kuodāj. 
Sr 126. Kūolkanikād gipt.
Ikškõrd kakš kūolkanikkõ at saveijõnd brētļiži un broutšõnd ne brētļiztõks Rīgõ.
Nei se kīentõ um nuttõn Aņdrõks, um irgõn sedõ.
Sr 127. Passaka.
Tämā um ievaņtļõn, ku bikšõdõn äb ūo pūmpari.
Tämā tīe uks vāldiņ un siz tuļ sizzõl vanā mīez pitkā nanāks - se vȯļ kurē - un kizīz, mis ta tīeb.
Tämā kītiz, ku ta valāb eņtšõn ūd sīlmad un siz vanā pitkā nanā mīez kītiz, laz tämmõn ka valāgõ ūd sīlmad.
Pitkānanā um vȯnd sīeks mīerõks.
Ni pitkānanā um ourõn.
Sr 128. Ku Sīkrõgõs um vȯnd päp.
Päpmȯizõd at vȯnnõd, äb ūo pivvõkoddõ.
Siz Ugāļ päp um broutšõn Sīkrõg päp jūr sēršõm.
Siz Ugāl päppõn äb ūo vȯnd ibīži, sīe pierāst broutšiz kuolm põddõrõks.
Un siz Sīkrõgõs rek iz lǟ Dūoņigõ neiku paldīņ, bet lekš tuoist pūolst iļ Ūostkilā.
Un ku siz tegīz um broutšõn kuolm põddõrõks un ku siz attuļ mäd kaņțõ, siz ailiztõ mõtsāst ulz vīž sutā.
Siz ädāgizt un valīztõ põddõrz mõtsõ un viskīzt päp rattist ulzõ.
Vanārovvõn um seļļi kītimi. 
Sr 129. 
Kōdõks veršt Jālgab jūst järā īd perīmīe pȭzõd sizāl jelīztõ tšigīņõd un salāndizt perīmīen lambidi.
Perīmīez um mõtlõn, mis ni tōb tīedõ.
Ni um tõitõn eņtš kuolm pȯisõn stūopõ spriktõL: “Armõd pūošõd, mis ma täddõn kītõb, ajāgõd ne tsigīņõd mõtsāst ulzõ!” Ežmi pȯis um võttõn tūt un kǟnd mõtsā kouțõ tūtštõs.
Sīest āigast perīmīez tšigīņi äb ūo nǟnd un vēl tämpõ äb ūo nǟnd.
/ kyllõld ūž lețkīel vāļaloul./ 
Sr 130. Kui Indrõk Jǟkõbõks at sōnõd rikkõks un joutõmõks.
Īds kōrands um jellõn izā eņtš pūogadõks.
Indrõk um sōnd virgõ un nūzõn istliz un istõn seļļiz strēk un mõtlõn, mis se ni võnd - või ta um unsõ nǟnd agā ilmõs? “Agā gimā tokš magīz!” Tämā um uzsmēkõn pīpõ.
Siz um tund tegīž kuolmõz kõrd un kītõn, ku driz naizt lējid nīemidi lipšām, bet siz līji pa obbõ, ruoikõg aššõ.
Se rō äb ūo vȯnd kūondõ kougõn, un až äb tīeda, kus läbḑi...
Nei tämā nūzõn ilzõ un lǟnd rōdõ kōvam un võttõn eņtš tuoiz veļ Jǟkõb ka īņõ.
Indrõk Jǟkõbõks at vȯnnõd vägi luštīgõld, ku ni ne ka ikškõrd lībõd rikkõd.
Sugīzt ikš um vȯnd kapteinõks.
Kuoig kakš-kuolm āigastõ um vȯnd, bet kaptein um vȯnd blēḑ rištīng, äb ūo ndõn näntõn mittõ rōz rōdõ, bet um vȯnd vel jūrõ maksāmõst.
Ta um jūond tikkiž järā.
Siz ne at sōnõd strīḑõ.
Ikškõrd um tund sūr tōvaz un ne lǟnõd aigõ Abruk kōla pǟl - rovzt at sōnõd kōla pǟl, ku lōja vȯnd pagalam.
Ku ne lǟnõd aigõ, ēsti mīed at vȯnnõd vastõ un kutsõnd nēḑi eņtš jūr.
Sr 132. Nōr.
Kõrd Rūotšõn um vȯnd väggi knaš tidār un sīel āigal Rūotšõl um štrandõn kuoig.
Sīe kuoig kaptēnõn um vȯnd pūoga ka īņõz.
Pūold rovz sīe kuoig pǟldõ attõ sōnõd izblōibdõd, pūold attõ upāndõnd järā.
Un sǟl Rūotš kōrands attõ pīlõnd ne izglōibdõd.
Ku ni tämā lǟnd selli murāgõl jedspēḑõn, ni um rāndas istõn selli knaš neitst un kītõn, laz ta võtāg täm eņtšõn pa nāizõks.
Se pȯis ni kil um nǟnd, ku ta selli īžmūodõ um, bet knaš ka ta um, un võttõn täm kuoig pǟlõ īņõz.
Ku ne ni irgõnõd broutšõ sīe lōtõks sīnõ kuoig pǟlõ, ni um vȯnd nei knaš vagā āiga.
Až ka se Rūotš tidār vȯlks lǟld sīe pȯisõn ikštõz se nōr vȯlks tǟnda sōnd eņtšõn.
Sīe nōrizān umātõ vȯnnõd set pūoga tidārõks.
Bet tämā um vȯnd juo rikāz - neiku piški, juo līebi.
Bet se kaptēnpūoga um vȯnd väggi apsnīkõn sǟlõ vied allõ.
Ta um vȯnd nekā selli rujā, juo ta sǟl vied allõ äb ūo vȯnd irdõn.
Un ta um īend selliz rujāks.
Ni ta um kītõn eņtš naizõn, ku tämmõn līji kil kūolõmõst, juo ta eņtšõst samūoštaji, ku ta kōgiņ äb jelāji.
Laz set ieridõg, kil līb jõvīst!”
Ni näntõn um sindõn ikš piški pūoga.
Ne nōrõ kovāld atõ kītõnõd, ku se līji ikš väggi kovāl mīez, mis täutiji sūrdõ kūožõ, juo ta vȯļļi mōrištīngõst sindõn.
Se izā um kītõn, laz set rōz pa vȯdlõg, ta jõvā kūož vȯļļi nuovaņtļõn nänt pierāst.
Un se mō um vȯnd, mis paldīņ um Zviedõrmō.
Mierpūojstõ nōrnīnstõ amād pūd atõ vȯnnõd kuldizt.
Vanā um tōnd, ku jedsõ um tīemõst pivākuodā.
Uldõpēḑõnd un sizālpēḑõnd se pivākuodā um vȯnd ispandõd knaššõd kōvadõks.
Sīnõ attõ tunnõd nänt sugūd lōtõl.
Ku se pivākuodā um vȯnd vaļmõz, siz ne attõ irgõnd tīedõ strōdnikād pierāst īd sūr jel.
Un amā perīzõks ne attõ tīenõd nīnõ.
Tikkiž ne tõurõd ažād ne attõ tūonõd mierpūojstõ.
Un ni se kaptēn um vȯtšõn ilzõ nēḑi rovžti un mēstari un atsōtõn.
Un ni, ku ne attõ attunnõd, se izā un ne mēstard, ne attõ väggi imlõnd iļ sīe rikūz un knaššõm, mis ne attõ istīenõd.
Juo kalā um piški un amā piški kalā um kovāl: ta tīedab, mingi āiga līb mūpõ.
Vanā um atkostõn: “Jõvīst!
Ni um vanā vȯnd teļļõn eņtš jūrõ selliz inžinier mis ta um vȯnd, un se um iļ īe iskītõn, kus võiji nēḑi kuoigīdi tīedõ.
Sin nai um ju vanā - sīen sa irg tīedõ lȭinagst āigal!
Un siz ne mēstard atõ irgõnd tīedõ: zōigõnõd pūḑi, mis sǟl um vȯnd kil.
Ne attõ tīenõd ka kuolm kuoigõ nei ītist, neiku ne vȯlkstõ īdstõ formstõ ulzõ võttõd.
Īdsõ pǟvas ne kuolm kuoigõ at vȯnnõd vaļmõd un mō pǟlõ nuoēțõd puŗŗõdõks un mis igāniz set um vȯnd vajāg.
Pārdõd amād kuolm kuoigõn attõ vȯnnõd kuldizt.
Ku ne kuoigid attõ vȯnnõd vaļmõd, ne at sōnõd īdsõ pǟvas mierrõ lasktõd.
Un siz ta um broutšõn ildīņ Holandõ un tūond eņtš vanbizt järā.
Mūstõ ne sīnõ rovžti äb ūotõ tūonõd ku set Holandstõ.
Ku ne attõ kūolõnd järā, siz nänt kālmad pǟlõ mǟdõltõksõks attõ sōnõd pandõd kuldizt tȭlpad.
Vanād kuoigmīed attõ  vēl nēḑi tȭlpidi nǟnõd, bet siz ne attõ jõvā vȯnnõd nei vanāks un mustāks nuoīenõd, neiku äb ītõ äb ūotõ spīḑõnõd.
Štalt Marī kītõd. 
Sr 135. Silōbrõm.
Silōbrõm perīmīez um vȯnd seļļi kurēuskiji.
Īd kõrd ta um sakutsõn eņtš drougidi vȯltõ jūomõ.
Silōbrõm um ourõn, laz tǟnda pidāgõ, ku tämmõn broutšiji tagād mustād ibbiztõks.
Uzreiz um tund seļļi tūļ un um kīskõn Silōbrõmtõ drougõd kädūd vaist uldzõ un um vind amād uks tēņdardõks, neiku tē∂ard at vȯnnõd ullõ un jarā pīrgaltõd.
Un sīe piedāg pǟlõ um īedtõd rišt.
Pritš Lerbach, 82 a. v., sõnād pierõ. 
†[s. t.
Kāngaŗ kōrants] 
Sr 138. Sōna Līž.
Un siz ta võtīz nīemõ sittõ, viskīz tikkiž taļkuļ järānd(i)z - taļkuļ vȯļ tikk*(i)ž kērati neiku.
Buŗād at uks tagād pandõd!” Un se ni um tikkiž. 
Sr 139. Sōja kikim allõ.
se vȯļ ku Kūolka pivākuodā um sōnd iesveitõd, siz vȯļțõ lǟnõd tikkiž, min jemā ka;
Kūolkõ.
Ne iz mūoštat pānda tǟnda järā. 
Un tuoimõ aptēkõrst ainõ - mittõ midēgõst iz ūo agā, īkstõz vȯļ rujā.
Un mēg võtīzmõ pūstizmõ nīemõ ka, niemõn ka jaļgi pūstizmõ sīe āinaks un siz nīemõ sai ka tierrõks.
Un siz ikš mīez kilāstõ tuoi eņtš nīemõ tǟnõ mäd ǟrga jūr, ku ǟrga vȯļ tīera.
Un siz mēg nei rõkāndizmõ, ku ǟrga vȯļ nei knappõ un pigā neiku pagalam.
No, un siz tikkiž ni um.
Se īž siz se mēstar agā vȯļ, se seļļi jālgad mēstar vȯļļi vȯnd.
Sr 141. Sōna Līž.
Bet ni ta um vaņțļõn, ta um mõtlõn, ku se um miņ jemā.
Ta um vaņțļõn, ta um nǟnd, ku se um Sōna Līž [Valt när].
Min jemā ni äb ūo midēgõst agā tieudõn, mis ta sǟl um tīend.
Un ni ikš vāški īend rujāks un sprōgõn järā.
Un ni ta um lǟnd seļļiz vanā naiz jūr, kis um ka seļļi va buŗā vȯnd, - va, kui se ni vȯļ – Lougala Trīn.
Un ni se um kītõn ku, kīen ta ni tīeb tāgiž, või täm eņtšõn agā täiž ne jelājdõn.
Un ni min jemā – um kītõn, ku laz tīeg ne jelājdõn.
Un ni tämmõn atõ jelājd lǟnõd neiku īdtuoiz tagān īt tikk(i)ž pagalamõks.
Ni ta um kǟnd sǟlõ, koks ta ni midēgõd sōnd, bet äb ūo istund.
Un ni näntõn palīz pīedrõb järā amād agāndõks.
Min izā um ouŗõn tagān, ku sīeks ju äb ūo mittõ midāgõd, laz võtāg emīțõ(d).
Siz um škeņņõn neijennõ tǟnda: “Sa buŗānikā, sa vakțūd, ku min nīemõd lǟbõd!
Minā ikškõrd lekš tämmõn Sounõl leibõ stokõm.
Bet minā äb sīe.
Ni ta ajāb, mikš ma äb sīe.
Ni ta kītõb: “Mikš sa äd sīe, mikš sa äd sīe?” Ma kītõb: “Min tulāb oksnõmi, min nei slikț dūš.” Un minā iz sīe tǟnda.
No siz ni um tikkiž, ni ma äb tīeda ka emīņ. 
Sr 142. Udtubā Kērsti
Ni tulāb Udtubā Kērsti, gūngaserk immär, lōtāigal.
Ikškõrd tegīž tämā tulāb lejāvõtāmõd ūoņdžõl sīņõ Anbang jūrõ tūlda sōmõ.
Ni um tikkiž. 
Siz ne mīed at nǟnõd un at kierõnd immõr täm - pǟ sīņõ, kus pierz - vaņ mõitiz ma äb või nuokītõ kuidagid (!).
Un siz piški lind um tund daņtšõn või ni tāgiz tutkām jūs, või ni pierz jūs, ma äb tīed, kui ni um kītõmõst.
Ne at kīerõnd immõr un se lind um daņtšõn.
Ne āt rõkāndõnd, kui kōgiņ siz tǟnda sǟl laz pidāg, pierrõ äb sō sūstõ sizzõl se lind, siz līb pagalam se nai.
Ta kītõb: “Vā, täddõn ka um kivīdi mō sizāl, se äb ūo jõvā.
Nänt lǟb järā pānda.” Mēg kītõm, ku mēg äb ūo mūoštam kuigid pānda. - No, um tegīž selliži, kis mūoštabõd.
Un ta kizūb tegīž: “Või tēg siz ka sittõ viedāt, ku vanā Anbang viedāb sittõ?” Nu, mēg kītizõm, mēg kītizõm, mēg viedām, kui ni istukāb. - “Vanā Anbang tīedab nēḑi sitāviedtõb pävḑi, siz lǟb vieddõ, kui vanā Andang viedāb, siz kazāb jõvā vīļa.
Tämā um kovāl, ta kītõb.” 
Nei ta um lǟnd vel serkõl ulzõ.
Un se Katriņ īž vȯļ vel baptist, bet ta tōž laikam atrōjbõ znūotõn iļ eņtš tidār. 
Sr 146. 
Un siz ne āt sīe vanā Viļam nuosǟdõnd postõks Väntõ sōņõ: näntõn um vȯnd lēmõst tīesõ pǟl Väntõ.
Nu, un siz āt irgõnd rõkāndõ kui-äb-kui.
Siz ne āt sarõkāndõnd un Fišõr um kītõn, nei ku līb vīemõrkīela ka pǟlõ, ku kīelaks broutšõbõd Väntõ neiku izāndõd.
Ibbizt āt vȯnnõd jõvād, irgõnd broutšõ ūoņdžõl.
Selliz strēk broutšõnd - un ibbizt äb võit vieddõ emīņ rattidi, kuolmõ rištīngtõ un ibbiz sīemnaigõ, mis um Väntõ vajāg.
Pridu kītõn, se äb vȯļļi midēg(õ)d, või tämmõn leibõ vȯļļi īņiz.
Nu, Vǟnta riek pǟl ju mūžõm võtīz, jegā riek pǟl võtīz ju pūol kukīļḑ leibõ īņiz.
Un siz ne āt nobroutšõnd kuolm piļgõmt iļ kuolm stuņḑ, se um vȯnd sǟl un äbiț ibbizt äb ūot vȯnnõd kažžizt jemīņ.
Se līb emīņ ku kuolm piļgõmt, se um mingiz nēļa-vīž piļgõmt Pizāst Väntõ.
Pridu vȯļ kutsõn Didrõkt, laz tulgõ iļ taļžpivād sīņõ, siz ta opātiji tämmõn siedā kovālõst, kui võiji nei nuotīedõ ibbizt ku võib lǟdõ - mis ta äb mis vȯlks vel opātõn buŗā skuņštidi.
Agā (!) ta äb ūo lǟnd, ta um nūoŗ vȯnd, äb ūo midēgõd rēkõn.
 Ka man būtu tā naudiņa,
 Kas guļ jūŗas dibenā... 
Mēg broutšizmi ibīzi vȯstām Pūoip tõrgõ - minā lekš ibbizt vȯstām un vanā Kuok varzõ.
Ma nuovȯstīz ibīz un tämā tegīz nuovȯstīz vārza.
Vanā Kuok kītõb, ku ni līb kīerõmõst ratīz.
Un tämā mūžõm, tämā jegā reid võtīz pǟlõ pǟgiņ, nēļa-vīž kabālt võtīz pǟlõ.
Īž ta vȯļ istõn rieggõ pä-pǟl, rieggõ pǟsõ, nei neika kītõb, un siz set uzvieddõn ūoļmõd un uznuttõn ibīz pǟl “äk sa” - un nei se ibbi um āļõn ku tūļ.
Un se vȯļ tämmõn se kovālõz, ku ta tei kievāmõz, tikkiž sīe viedām ta tei kievāmõks, neiku ibīzõn iz ūo midēg(õ)d vieddõ.
Pōtõgt tämmõn iz ūo, set kindõks pand pids siedā ibīz tabārd, agā pīerzta, vȯtš kus.
Īd kēzarõn um vȯnd kolm tidārt.
Siz kakš umāt sōnd miestõ un se kuolmõz, se äb ūo sōnd.
Un se kuolmõz um lǟnd pids rekkõ itkõs un ta um leudõn riek pǟl piškiz vālda jernõ.
Un ni ta um mõtlõn, koks täm nei sūr pūoga līnd nek se piški jērnõz.
Nu, un ni ta um võttõn um sīend täm järā.
Un ni tämmõn um vȯnd toiz āigast piški pūoga - nei sūr nek se vālda jērnõz.
Un sīen piškiz vāldan jernõn um vȯnd nim kiuv(kiv?)kōžiji. 
Un ni ne amād āt vȯnnõd sūrd.
Un ni lekšt mõtsõ meḑḑõm.
Sīes mõtsās ne līedizt īd mȯizõd.
Ne kakš lekšta meḑḑõm un jetīzt sie mägmūrdaji mȯizõ siedõ kīetõm. 
Un ni se kīetiz siedā rokkõ un ne kakš lekšta mõtsõ meḑḑõm.
Ni tuļ sīest mõtsast ulzõ selli piški-piški mīez, īds käds vȯļ viedrēja (~ viedbōļa) un tuoiz käds āinadkūj, tuļ sīez mȯizõ un lekš eņtš ǟrgadõn sīedõ āndam.
Ni ta lugūb, bet täm pūtõb ikš ǟrga.
Un se piški mīez vȯļ se kurē.
Se vȯļ vaksā pitkit mīez un kīndõr pitkit abbõnd.
Un ni se võtīz un nopieksīz siedā mägmūrdajid.
Ni tuļțõ  kuodāj kakš tuoista veļļõ.
Ni ne ūoņdžõl nūzizt ilzõ un lekšta taļļõ un võtīzt toiz ǟrga, tapīzt mōzõ un jetīzt sīe tamkīskiji tegīž kuodāj.
Ūoņdžõl ne võtābõd kuolmõz ǟrga taļšt ulzõ un tapābõd mō, kakš lǟbd mõtsõ un jetābõd sīe piškiz kiuv(kiv?)kōžiji kuodāj.
Tegīž tuleb piški mīez un pōlab, laz āndag tämmõn kah siedā rokkõ kōļõ.
Un siz pieksīz tǟnda neijen un kītiz tämmõn: “Või nei sa pieksīzt min veļide/õ (veļīdi?) un ni minā piški vālda jērnõz sinnõn tikkiž sīe attīeb!” Un piški mīez pōliz, laz laskõg täm vāldiž.
Un tämā lekš, pidīz abbõnd vizzõ un lekš täm īņe.
Ne tuļțõ mõtsāst kuodāj.
Ni ta kītis: “Nustā sinā, mägnustāji!” Se ka iz või mitte noļiktõ.
Min izānd um väggi rujā.
Tämā äb või kūldõ, ku tēg nei dikti ourõt.” Kiuv(kiv?)kōžiji kītiz sīe naizõn: “Ānda eņtš tidār, sin izānd min tõitiz!” Jemā iz ānda.
Kiuv(kiv?)kōžiji kizīz: “Kus um sin izānd?” Ni ta vīž täm sīņõ, kus se izānd magīz.
Ni se izānd nūziz lovāld ilzõ un svīļpiz.
Ni tuļțõ piškiži mēḑi nēļa kabāld, amādõn sōrad pǟsõ, un ne tōžtõ nänt veļid mōzõ tappõ.
Nei võtīz kiuv(kiv?)kōžiji un tapīz ne piškizt sōramīed mōzõ, amād nēļa īņe, un ni kizīz tegīž izānd kädst: “Ānda eņtš tidār!” Izānd iz ānda.
Kiuv(kiv?)kōžiji võtīz un tapīz izānd mō un lekš vȯtšõm nēš tubīz, kus se tidār um.
Ni ne liedizt, kus se tidār vȯļ, - väggi knaš neitst, neiku mittõ kuskõst ne äb ūot nǟnõd.
Un se itkīz.
Ni ne lekšta vȯtšõm äb päzzõ ulzõ emīņ mittõ kuskõst.
Bet kiuv(kiv?)kōžiji um kovāl.
Ni se kurējemā lǟb ulzõ ne kōd veļkõks.
Bet se kiuv(kiv)kōžiji pidāb kieud eņtš käds.
Un kiuv(kiv)kōžiji pidāb kieud eņtš käds un kīskõb tǟnda sǟlgandžõl tāgiž.
Nu, um ni teit, kōzgõnd.
Ni ta kutsīz eņtš veļīd kōzgõndz.
Mīnda kutsīz kah.
Minā ka nei knaššõ ēdiz: minnõn vȯļțõ glōzõst kǟngad, papierõst kleit un tsukkõrõst kibār.
Un ni ma dāņtšiz neijen, ku rabīz jālgaq vastõ põrāndt un pieksīz kǟnga kațki.
Ni min vȯļ nei uid.
Minā lekš ulzõ.
Tarān aigās vȯļțõ pakkõld.
Ma pugīz sīņe alā.
Min tsukkõrõst kibar sulīz järā.
Ni ma ei paļļõks.
Ni tuļțõ kōzgõnikād ulzõ, ne lakizd bisse/mis se.
Näntõn iz ūo jemīņ lēḑi.
Ni ne vȯļtõ nopistõnd mīnda ka īņe.
Līvõdõn iz ūo laiḑi, sīepierāst ne iz tīedatõ, kui laz ļ m mier sōgõd.
Murāgõl kei üļimi rāndanaigas, set ǖtõ mõtlõs, kui eņtš rovz vȭrist võiks pästõ ja üļ mier vīdõ.
Üļimi, algõ set vȭrõd alā vȭlgõ īemõst, vȯļ vaļmõz ammõ andõ ja tȭitīz kurēn až ta sīlda tīeb, eņtš jeng.
Kakš kāndamtõ ta vȯļ jõvā mierrõ vīnd, ku kik kīrgaztiz.
Kōdstõ ežmõst kāndamõstõ, mis kurē jōdiz mierrõ eitõ, sugīz Kūolka nanā.
Vȯnd kurē vel kuolmõz süļ-täud sōnd mierrõ vīdõ, siz līvõd vȯlkstõ võinõd kūjād jālgadõks üļ mier lǟdõ.
Ir 3. Sūr kūolimi.
Vanāstõ jelīz rāndas emīņ rovžti äbku paldīņ.
Vȯļ ka emīņ kōrandidi.
Īrai külas ǖd vȯļțõ vel Kīn, Kokš, Krāmpa, Gēļa, Ärm, Vēvõr ja Punab kōrandõd.
Vȯļțõ kül perīmīe, kül pālkarovz. 
Rovz vȯļțõ kulijid.
Vȯļțõ izāndõd jõvād, vȯļ jelāmi parām, siz kūlõd vȯļțõ kievāmõd.
Rovz siz lekšta ja tuļțõ tüö jūrstõ loulõs:
Lōliz izā, lōliz pūoga, 
lōlizt kakši pālkamīezt.
emīņ lōliz izā pūogaks
äb ku kakši pālkamīezt.
Vȯļțõ izāndõd kõzzizt, siz vȯļ jelāmi lǟlam.
Jelīztõ rovz eņtš jelāmõz ja vȯļțõ vīzõ vonzizt (vȯndzizt?).
Täs akīztõ mäggõl rovz kūolõmõ.
Nōvõ võtīz rovžti nekā nīemõ nītsõ āinõ katkūb, kabāliņ amā jarā jamstõs.
Pierrõ siedā emīn iz jōdatõ.
Siz kis ei rujāks, lekš kālmad pǟlõ, kōviz īž eņtšõn kālma vaļmõks ja vȯdliz kālma aigās kūolõmõz pǟlõ.
Kūoliz neijennõ rovžti jarā, ku pǟgiņ kōrandidi ei tüjāks.
Laz līedagõd ǖdtuoizta, siz mīedpūoļizt nutīztõ: “Uhū, täsa um āinanītiji!” Naistpūoļizt ūkšiztõ vastõ: “Uhū, täsa um āina rōibiji!” 
Ir 4. Sūr palāmi
Mū kül kītõb, ku ta vȯļļi Rūoj jougaigāstõ ürgõn; sīe ta set kītõb eņtš pǟstõ.
Äb sīe palāmizõn ükš ǖrgandõkstõ, äb ka tämmõn lopāndõkstõ tieda.
Palīztõ luoiksõ? jarā amād mõtsād, palīz ka pǟgiņ kōrandidi jarā.
Ku mõtsād vȯļțõ mōzõ palānõd, siz tūļ akīz jȭkța pūontõ.
Saitõ vizzõ pūontõd ūrgad, jougūd ja jōrad.
Sugīztõ vigād, kāngard ja jõugõmägūd.
Vizzõpūontõd sai Ula dīk.
Kuoštjoug mēg paldīņ nutāmõ Jōņūrgaks.
Rov jelāmi sugīz väggõ lǟlamõks.
Set rištīng amā jūrõ kierdõ ǖrdab.
Ǖrdiztõ rāndalizt ka eņtš nǟlgatoit jūrõ.
Mūndakõrd võidag armõ set motšiņt (naggõrd sandrokkõ). 
Ir 5. Punab
Tēg brīnõtõ, ku mina täm ȭdõn äb vērbikš.
Tämpõ um brēḑõg, ja vanāstõ brēḑõgȭdõn mitükš mittõ mingizt tüödõ iz tīe.
Paldīņ lapst märātõbõd brēḑõgȭdõn.
Ku minā vȯļ läpš, siz mäddõn brēḑõgȭdõn vȯļ nei vagādõn vȯļmõst, ku iz tūoḑõmõ mittõ dikți rõkāndõ.
Nǟ, lǟndz brēḑigȭdõn minā kūliz, ku Morek pȯis, se mōmīe Jaņi, tästõ piddõz lǟdsõ svīļpiz.
Kis siedā vanāstõ vȯlks tūoḑõn tīedõ?!
Kūligid, minā täddõn kītõb, kui ǖdõn um lǟnd, kis ka brēḑigȭdõn um sviļpõn.
Punab perīmīez vȯļ buŗā ja tōž rikkõks sōdõ.
Eņtš joudkõks ǖd ta siedā iz sȭita, sīestõ ta kutsīz kuŗē eņtšõn abbõl.
Siz tuļ kurē ja küzīz, mis Punab tämstõ tōji.
Kūlõn perīmīe tōmiz, teitõ kurēks selliz sǟdõmiz, ku kurē Punabõn amši äbțõb, kus set tämmõn abbõ um vajag, set perīmien um sīe jedstõ tegīž kurēn tȭitamõst eņtš jeng.
Kurē abbõks ni Punab ei rikkõks.
Mis muntõn sai jarā riktõd, se tuļ Punabõn jūrõ.
Ku muntõn vīļa kūjiz ulzõ, kurē tei, ku Punab vīļa kazīz.
Punab jelājd vȯļțõ tierrõd, muntõn ne.. saitõ rujāks ja sprōgiztõ mōzõ.
Ka rovvõn sōtiz kurē mingiži-äb-mingiži ruiḑi pǟlõ, Punāb set vȯļ tīera.
Ja neijenno ta voļ rujjõ tīend, ku amā südām voļ ibūkši ja kōridi täuž.
Kas tēg ni kūliztõ, ku se, kus brēḑõgȭdõn svīļpõb, kuŗõ nutāb. 
Ir 6. Rēņtši Griet.
Paldīņ tēg luggõtõ kēridi ja mūnda ka vēl āigalēḑi.
Vanāstõ seļļiži ažḑi äb uo vȯnd ja ku ka vȯlks vȯnd, rovz iz mūoštatõ nēḑi luggõ.
Ükš nēšti, kīentõ amād vȯdliztõ ja kis jegākõrd pǟgiņ ūtõ tīediz, voļ Rēņtši Griet.
Īž ta jelīz Rēņtši kōrandõl pūoga jūrsõ.
Täm tüdār vȯļ Kūolkõ mīelõ lǟnd, ja ku mõtkõd üļ sīe tämmõn väggõ lomīztõ pǟlõ, mis saggõld jeddõ tuļ, si ta lekš Rēņtšild Kūolkõ tüdārtõ vaņtļõmõ.
Mingizt pǟvad Kūolkas vȯnd, ta lekš tegīž Rēņtšil tāgiž..
Ǖdstõ külāstõ tuoizõ ta lekš keirdõ, pūoljūokšos, ja sai sīepierāst ka Ripu-Grietõks nuttõd.
Griet tūndiz amḑi ja amād tūndiztõ Grietõ.
Sīepierāst ta siz ka amši līediz seļļiži, kis tǟnda vȯdliztõ ja tōžtõ midāgid kūltõ sōdõ.
Ja kus siz mingi rujā vȯļ, sǟldõ tuļțõ Grietõn vastõ ja pōliztõ tǟnda sīnõ lǟdõ rujjõ vaņtļõmõ.
Rovz iz vȯdlõtõ Grietõ ǖd, ne tǟnda ka kārtiztõ.
Ku külās kūliztõ, ku Rēņtši Griet tulāb, siz naizt rūoikiztõ pȭrandõd ulzõ ja lapstõn sūd pūstõ, nēiīž ka lōdad jarā riddõ, algõ Griet tuoisõ külās sōgõ kītõ, ku nänt aigizt ja lapst äb ūotõ pūdõd vȯnnõd.
Leb Griet, algõ nēḑi kītõg lāiskaks, naist viliztõ eņtš nūrkad pūdõks piddõ ja perīmīed saggõld ibbizt jūrõ lǟdõ. 
Ir 7. Ūškad.
Ku vanātōti tǟnõ kōrand ētiz, siz vȯļ ǖrgandõksõs täsa neijennõ ūšidi ku irm.
Ne vȯļțõ seļļizt vāldakēratizt.
Jāmstamõ neiz jāmstatõ rovžti, mūndakõrd nīemidi kül imīztõ.
Ükškõrd kievād nōst-āigalõ um vanātōți nǟnd nei sūr tšupā ūškidi nekā piški āinadtupūks.
Amā tšupā um likkõn, ūškad attõ puggõnõd ǖtõ puggõmõst ümmaŗ ǖdtuoista.
Ǖd tuoistakõrd līedizõm ǖd kül ju piškiz tšupā nīemõd taļšõ.
Paldīņ ne attõ jarā kaddõnõd.
Kuņtš vigā titkāmõd attõ lebbõ-kourdõd ja vigād sīepierāst ju kūjaks īenõd, nēḑi nǟb set vel mingiz ōra.
Kītõbõd, ku ne siprikiži, kīenḑi ka jegā āigast emīņ sugūb, kārtajid.
Kis attõ nǟnõd, nīžõbõd, ku ne vālda-kērabizt ūškad vȯļļid ka jõvād vȯigijid.
Kui minā jõvā kītiz, ne vālda-kērabizt iz jāmstatõ iz rovžti, iz jelājḑi.
Um ka muitiži ūškidi, mustidi ja brūniži.
Ja kīen ne sōbõd jamstõ, ne īebõd rujāks ja mūndakõrd ka sīest eņtšõst kūolõbõd jarā.
Vȯļļi ka seļļiži rovžti, kis mūoštajid ūškad sõņḑi.
Ku ne pūgijid, sīz jamstõd rištīngõn pāistõks kaddiji ja ta sōji tīerrõks.
Rovz nīžõbõd, ku ne mustād ja brūnizt ūškad siz ǖd äb jāmstajid, ku näntõn ležgõl lēji, äb vȯļļi ka seļļiži, kis rovvõn tagān ailijid.
Siz ne võtājid tabār sūzõ ja viskijid ēņtšta ümmaŗ nekā kȭrõd.
Siz vel vȯļļi seļļi radļiji, minā tǟnda nänd äb uo.
Mīnda kītõb, ku ta vȯļļi seļļi nekā ūška, mūnda tiz(~teiž?), ku tämmõn vȯļļi sūr kukkiz nägu; ku se sōji jāmstamõ, siz rištīng sīesõ eņtš kūožõs kūoliji.
Laz ni radļiji, kis radļiji, set ūškidi täsa vȯļ väggõ jennõ. 
Ir 8. Jōḑ.
Se nūoŗizānd, kis vanād kālmad pǟlõ nēḑi lūḑi āigiz, kītiz, ku jōḑõks sīepierāst jegā kievād neijen rovžti vȯļļi rujḑi vȯnd, mikš tänõ vȯļļi väggõ jennõ sūoḑi vȯnd.
Võib vȱlda, ku ta nei ka um.
Rištīng sōb perīz pǟlõ jarā-mūotšõd, ta siedā ǖd siz mõtlõb ja kārtab, ku jōḑ tegīž tulāb tämmõn pǟlõ.
Rujā eņtš kūoradõks kūlõb, ku jōḑ tulāb, ja kovāld rovz opātõbõd, ku siz, ku rūja kūliji, ku jōḑ tuļļi, tǟmmõn äb vȯļļi äb rõkāndõmõst, äb likkõmõst.
Až jōdaji nei pājkal pīlõ, siz ta lēji piddõz.
Nǟ; iz kūl rujā ǖd jōḑõ tulmõ, siedā kūliztõ ka tierrõd.
Minā kūliz, ku kīelakäppõn piddõz lǟdsõ nekā äbapviedtõb kōskõ vȯlks gräbīkšõn.
Nei vegistõ ku sīe kõrd jōḑ sin izzõ vel iz kunāgist iz uo mūotšõn.
Seļļi vȯļ jōḑ. 
Ir 9. Mierkȫņig mǖmt.
Baba Bärpõz Puļi Pētõrõks vejiztõ.
Üļ amā mier tämpõ pāistiz seļļi eņtšsuggi pāistami, äb seļļi, kis tǟntõbtūldõ ja kis kōd kalāmīedõn kül tuntõb vȯļ.
Äb, tämpi pāistami vȯļ toisti, seļļiztõ ne vel iz ūotõ nǟnõd ja kalāmīedõn siedā nǟdsõ ētiz ka seļļi eņtšsuggi mēļ.
Näntõn vȯļ südām allõ nei, nekā mūndakõrd püvāpǟva ūoņdžõl lōtõl lǟdsõ.
Ürg veijõnõd, ne novistõ, paņtõ laijõ pitkāliz ja sīlmad lekšta näntõn kubbõ.
Ežmõks Bärpõz nekā ädāgiz.
Amā kȫnig pāistiz ǖdsõ kūldas ja õbdõs - seļļis kūldas nekā pǟva ja seļļis õbdõs nekā pǟvaļiki.
Zirmizt abbõnd vȯļțõ seļļizt nekā vālda mier laint, ja iz või sōdõ arū, kus abbõnd loptitõ, kus laint ǖrgiz.
Kōgiņ brīnõ Bärpõz iz sō.
Kȫņig kītiz, ku täm tüdārõn vȯļļid tämpõ kōzgõnd, set kalāmied vȯļļid eņtš ānkar täm nīnõ kǖndõks tagān ētanõd, laz ne nustāgõd sīe ülzõ, nei u nūorpōr võiks sizzõl sōdõ.
Sīe kītõn mierkȫņig vajīz tegīž jarā.
Klouz/Pētõr set brīniz.
Ir 10. Kustõ sugīztõ siņņizt nīemõd.
Maḑān vȯļ jemā jarā kūolõn.
Seļļi ta iz ūo.
Ükškõrd vȯļ Maḑā kōraļõ.
Neitški ädagiz jarā, kārgiz ülzõ ja akīz nīemidi vȯtšõ.
Mis tīedõ?
Lekš tāgiž ja vȯtšīz, kuņtš ta perīzõks tuļ miernaigõ ulzõ.
Siedā kūliz mierjemā.
Ta mierstõ ülzõ nūzõn, küzīz: “Neitši, mikš sinā nei väggõ itkūd?” Mierjemā ēļ rabīz Maḑā kūoriz nei, itku täm eņtš jemā rõkāndõks, kis kül amūstõ vȯļ kūolõn, kīen ēļ amā sīeks tämmõn vel vȯļ mīelsõ.
Minā sinnõn sīepierāst, ku sa ūod jõvā läpš, āndab nänt azmõ mūḑi nīemidi,” kītiz mierjemā ja kadīz tegīž mierrõ jarā. 
Siz mierstõ tuļ ulzõ set nīemõ, mits jarā-kaddõnõd vȯļțõ, set mittõ kērabizt nekā Maḑā nīemõd vȯļțõ vȯnnõd.
Ir 11. Kümkǟngalizt.
Sǟlõ kriukõbõd jēngõd, kīen sudūd ja okšīd attõ lejād jarā-kīskõnõd, ja räukõbõd seļļizt lapst jēngõd, kīentõ jemād attõ jarā zūmõnd.
Ne sōbõd nuttõt küm-kǟngalistõks.
Tuoiztiz um, až nei lǟb, kui se Nabāl Nikāks Pațīkmōldõ tuldsõ um vȯnd.
Ōst Ōna vȯlkstõ kümkǟngalizt jarā-kīskõnõd, až äb vȯlks joudõn üļ rištīz-rīek jūokšo. 
Brõkša Brants um vȯnd Lōndsūo jūsõ, ku tämmõn kümkǟngalit attõ ürgõnõd tagān ailõ.
Brants um vȯnd ratsõl ja tämmõn um vȯnd jõvā ibbi.
Kui ta ka ibīztõ äb ūo ajjõn, kümkǟngalizt, kis nei kierdõ jūokšõbõd nekā tūlūgandõks, vȯlkstõ amā sīeks täm käddõ sōnõd, až äb vȯlks sōnd sǖlda (!) pǟlõ.
Ibiz tagiz pūol, kis vel äb ūo vȯnd sīlda pǟlõ, kümkǟngalizt attõ jarā-kīskõnõd.
Kümkǟngališti set rišt võib pästõ.
Kas sa ni rišt jeddõ ētad, ül rištīz-riek lǟd agā sǖlda pǟlõ jōdad, siz sa sīestõ ku sǖldapūd ka attõ rištõ üļ riek pandõt, ūod nēšti pästõt.
Nutāgid sīepierāst nēḑi veļīdõks. 
Mits kõedõ äb ūo kūltõt, ku perīnaizt rīḑļõbõd neitsidi sīepierāst, ku tegīž nīemõdõn ǖd ūomõg vȯļļi veitõ semḑi vȯnd.
Um ju kül ka seļļiži neitsidi, kis äb võrkõtõ nīemidi sieldõ jarā lüpšõ, ja seļļiži, kis īž sēmḑa ulzõ jūobõd.
Mis sūrdõ sǟl, až semḑi äb ūo.
Jelājd attõ tierrõd, äb ūotõ seļļizt jarā-mūotštõt nekā siz, ku pāina nēḑi um ratstõn.
Amā sīeks näntõn semḑi äb ūo.
Mūndakõrd võib ka nǟdõ, ku tämmõn vīri radā īeb tagān.
Se um siz, ku ta ēņtšta väggõ tǟdõks um tīend.
Mūḑi nēšti võijid nei kōgaz ailõ, ku lējid üļ mier.
Sīepierāst ka nēḑi amād kārtabõd ja tīebõd ja rakāndõbõd näntõn amā mīelpierāst. 
Ir 13. Pāina.
Sa magūd virgsõ eņtš azmõl, nǟd eņtš sīlmadõks ja kūlõd eņtš azmõl, nǟd eņtš sīlmadõks ja kūlõd eņtš kūoradõks, ku pāina tulāb.
Jegākõrd ta äb ūo ǖti.
Pāina lomūb rištīngõn pǟlõ ja pīkstõb tǟnda.
Sōb ta likkõ, siz pāina tǟnda laskūb vāldiņ.
Ibbizt pidābõd pǟd mōsõ ja nīemõdõn kadūb sēmḑa.
Ku Pritš neiz, ku täm ibbi um rujā, siz ta üözõ taļšõ pašīz.
Vastõ pūold-üödõ tuļ pāina ja lekš siņiz pūolõ.
Ni Pritš võtīz tūlda ja neiz, ku täm ibīzõn vȯļ üļ sǟlga seļļi nekā āina.
Kovāld rovz mūoštiztõ nei rovvõdõn kui ka lūomõdõn pāina jarā võttõ. 
Ir 14. Vīlkatõks.
Vȯz` um kül jõvīst maitsõn, set ta um brīnõn, kustõ ta tulāb, sīepierāst ku ta mittõ kunāgizt iz ūo nǟnd, ku ka mingi lāmbaz sōks taptõt.
Didrõk tīediz ka kītõ, ku üks pȯis um tōnd siedā perīmīen tagān tīedõ.
Ir 15. Päp vīlkatõks.
Seļļi vīlkatõks um vȯnd ka ükš päp Irailõ.
Minā täddõn kītõb, kui se um tieudtõbõks tund. - Ükškõrd leb mõtsā broutšõs um vȯnd kūltõb, ku kōŗapainõd attõ kougõn uriņțõnd.
Ni päp um pand, la kutšõr pidāg ibīži paikõl, tämmõn vȯļļi rōz mõtsõ lēmizt.
Kutšõr um piddõn ibīži paikõl ja päp lǟnd mõtsõ.
Ürg pierrõ siedā um päp mõtsāst ulzõ tund.
Kutšõr um nǟnd, ku täm abbõnd jūrsõ um vȯnd seļļi nekā lambõ vīla. 
Ir 16. Päp vīlkatõks II
Tüönetsõd äb ūotõ kutšõr kītõmõst vel uksõnõd, ku Graba Gērdan um daḑḑõn, ȭdõn kūodāj lǟdsõ, munt neitsõdõn tagān īedõ.
Gērda um väggõ jarā-ädāgõn.
Se um lǟnd ǖdõkabāl ümmar neitst ja äb uo nēḑi kōtõ  jūrõ laskõn, kuņtš Gērda um sōnd mõtsāst ulzõ.
Ni amād uskīztõ, ku päp um vīlkatõks. 
Ir 17. Kui minā spūokõ neiz.
Kūoḑin irm minnõn iz ūo ȭdõn pimdõs lǟdõ ja až ka vȯlks vȯnd, kītõn minā amā sīeks siedā äb vȯlks, sīepierāst ku min mīez, vanātōți, spūokõdõn iz usk - ta vȯlks üļ min nagrõn.
Nei siz, až ka irm vȯlks vȯnd, set ǖdõn vȯļ lēmizt.
Pǟgiņ minā vȯļ üļ spūokõd kūlõn.
Minā vȯļ kūlõn, ku spūokõd mūndakõrd vȯļļid seļļizt nekā rištīng īlma pǟdõ, tuoizkõrd tegīž tǟnda nējid īlma jāļgi.
Mūndakõrd ta jūokšiji, mūndakõrd tegīž pīliji ǖdsõ kūožõs ja klanniji.
Se mittõ ükš mū iz või vȱlda ku vālda nai, üļ kīen sa nīždõt.
Ta pīliz tarānaigās ja klanīz.
Siedā-aigõ sōni minnõn irm iz ūo vȯnd, ni ta sugīz.
Mis ni tīedõ?
Minā ei paikõl ja tōž jõvā külā pūolõ tāgiž jūokšõ, ku vālda spūok mǖgiz.
Ir 18. Didrõk, Nikā ja nūoŗizānd.
Krūogõ um va kurē püvākuodā; kis saggõld krūogõ lǟb, lǟb saggõld kurē lōtõl, ja kis saggõld kurē lōtõl lǟb, sīe ta pidāb eņtšõks.
Didrõk Nikāks lekšta saggõld krūogõ.
Ne set neiztõ, ku ükš nūoŗizānd lǟb näntõn ǖņi ja näntõks rõkāndõb.
Ja kui ta mūoštiz rõkāndõ!
Nuoŗizānd set nīžiz, ja täm nīžõdõn iz ūo lopāndõkstõ.
Ni ei mīedõn nei vȭrõz südām alā, set midāgid iz kītõtõ.
Ni sadīz mīedõn nekā kat sīlmad pǟldõ mōzõ.
Tuoiz ūoņdžõl, ku ne vīrgizti, vȯļ jõvā sīeldõ ja ni Didrõk Nikka neiztõ, ku ne vȯļțõ maggõnõd Pētõrjōra kūolta pǟl.
Vȯlkstõ ne üözõ vel mingizt samūd lǟnõd, siz vȯlkstõ jarrõ sadānõd.
Mīed brīniztõ, kui ne attõ riek pǟldõ võinõd jarā kīerõ ja nei kōgaz pids mõtsõ lǟdõ.
Kurē tōž nänt jēngõd sōdõ ja kōļiz nänt jarrõ vīdõ. 
Kurē kārtab sõņḑi Pițki ja zēviļ”.
Sīepierāst ka nūoŗizānd tūlīņ kadīz jarā, ku Didrõk nänt nutīz. 
Siz näntõn vȯļ emīņ kuldõ ja õbdõ äb ku siedā jelāmiz sizāl vȯļ vajāg.
Mis näntõn emiņ vȯļ, sīe ne gläbīztõ jarā.
Mūnda sīnõ, mūnda sīnõ tǟnõ.
Pǟgiņ tǟnda kīvistõ mōnalā.
Amā rō, õbdõ ja kūlda um jarā vandõt; sīepierāst ka siedā suggõ äb või kītõ, kas tǟnda rovz kädūd ǖd attõ jarā kōvānõd.
Pīegiļnikād nīžõbõd, ku ne Pusliks vȯļļid rōtūlda nǟnõd.
Nekā ükš nēšti um nuttõn: “Nǟ, kus rōtuļ!” nei tuļ um jarā küstõn.
Leb kațļā kōņim vȯļļi dālba lebbõ.
Kovāl Klouz um tōnd rōdõ käddõ sōdõ.
Mustā kaššõn ta um pǟ jarā daḑļõn ja sīe ǖņi võttõn.
Jõvā Klou um tōnd kațļā kōņimtõ akkõ, ku um nǟnd, ku kakš mustõratstõjõd, mustād ibbizt sǟlgas tämmõn attõ pǟlõ ailõnõd.
Klouz um nei jarā-ädāgõn, ku um tīend jālgad vāldiņ.
Urgõs ta vel um kūlõn, ku kațļā amā kūldaks um vēl ju tõuvvõ mōnalā vīerõn.
Kis tǟnda nǟnõd attõ, kītõbõd, ku attõ nǟnõd seļļit siņiz paist, kis um ülzõ ailõn.
Perīmīe Pētõr um kūož jõvīst tǟdõl pand ja sǟlõ kouvõs õbdiz suoļg lieudõn.
-y/g- külāst nīžõbõd kuolm mīestõ, ku ne kā vȯļļid rōtūlda nǟnõd ja kouvõs rōdõ liedānõd.
Rovz kītõbõd, ku ne vȯļļid Saksāmōldõ äbrikțigt rōdõ tūonõd ja siedā täsa ulzõ andõs rikkõks sōnõd.
Ir 212 Liestād kēzar.
Ǖd āigast, kievāds-pūolõ sõvvõ, broutšitõ tǟnõ kōd-ibbiztõks ja kutšõrõks kakš iāntõ.
Eņtš vaisõ ne rõkāndiztõ prantsūz kīeldõ, kutšõrõks, kīentõ ne Rīgõst vȯļțõ ǖņi võtānõd, krīevõ kīeldõ ja mūoštiztõ ka saksā kīeldõ.
Rānda kīeldõ ja lețkīeldõ ne iz mūoštatõ.
Mikšpierāst ne kūoḑin mäd jūrõ jelāmõ eitõ, kis siedā tīedab.
Tubāsõ mäddõn kūožõ iz ūo, izāndõd jelīztõ āitas.
Pierrõ saiõ neijennõ arū, ku ükš set vȯļ se izānd tuoi vȯļ täm doktār.
Sīelāigal vȯļ miersõ pǟgiņ lešti.
Minā kītõb, ku um vȯnd pǟgiņ lešti, se vȯlks nei, nekā sīelāigal vȯlks emīņ miersõ lešti vȯnd äb ku vanāstõ, - äb, nei äb, lešti emīņ iz ūo, set ku vanāstõ rovz lešti akīztõ võrgõdõks.
Lešti vȯļ pǟgiņ, set pūtiz vȯstājidi.
Izānd vȯstīz kalāmīed kädstõ liestād jarā ja sōtiz nänt kutšõrõks talsõ jarā mǖmõ.
Pǟgiņ kõrd ta ne vȯstõd liestād ka neiīž škīnki jarā.
Sīepierāst ku ta nei jennõ nēḑi lešti vȯstīz, mēg tǟnda nutīzõm “Liestād kēzarõks”.
Až izānd randõ broutšõs neiz mingiz laps, sīe ta võtīz eņtš rattiz.
Nei liestādkēzarõn vȯļ jegā kõrd randõ broutšõs lapstviedām, ülzõ broutšõs tegīž liestādviedām.
Kītõbõd, ku Dūoņig izānd tǟnda vȯļļi ka eņtš nīnõ kutsõn, set Liestādkēzar äb vȯļļi lǟnd.
Sīkrõg?
Mīed saitõ vāldiņ lastõd.
Ir 21 (Ii).
Lōda pǟl um pīļõn tarīļ täuž mȭkidi.
Kaš um īekõn lōda pǟl, võttõn īd temp jerā.
Bet [iņ iz ūo vigāli.
Ta set tōž pānda mȭka taggiž. 
Ir 29 (Ii).
Vanā-āigast nīž.
Se päp um vȯnd vīlkatõks.
Tämmõn um vȯnd ikš dēniji-neitst.
Päp um kītõn, algõ ta läk(kõ), bet (~agā) ta ikštiz um lǟnd.
Ku ta ni um tund kilāst kuodāj, siz um vȯnd päp vīlkatõkst siegās jeds riek pǟl.
<Alma Celm, s. 1904. 
Ir 32. Vanād āigastõ notīkõm.
Vanād āigastõ lǟnd pȯiški skūolõ.
Un sīen pȯiškizõn vȯļ lānga immer sorm (~suoŗm?).
<Vilma Zandberg, s. 1915 
Ir 34 (Ii).
Kui vanā Krūmiņ Nēz um vīlkatõksõ nǟnd.
Siz ta um lǟnd kuodāj.
Kīela kādtuoistõn āigiz um tund vīlkatõks - vaņ, nei lǟb kītõ.
Ta um kītõn: “Aņḑi, Aņḑi!
Ni ta um sānd nǟdõ, ku se va Mieriņ um vȯnd se buŗa.
Nänt nīemõdõn jembit äb ūo vȯnd sekkuzt pāinaist pǟlõ, sellist vājastijizt, , võib kītõ.
Ir 35 (Ii).
Tuoista kõrd at vȯnnõd täiz tikkiž luomõd näntõn jära buŗdõd.
Siz ta um lǟnd täiz sīe eņtš jūr, ja se um kītõn, ku: “Muitiz tēg äd sāt, ku täddõn um irgimizt sieda vājastõ, siedfa rištingtõ, kis täddõn tīeb sieda”, ku se um vägi koval, se rišting.
Aņḑi kil äb ūo tādõn tīedõ, Aņḑi kil um rõkandõn vastõ, aga ta um piepīkstõn, ku mõitiz nänt jelami līb pagalam tikkiž.
Siz Aņḑi um tīend ka.
Aņḑi pand ibbizt jeddõ ja lǟnd broutšõm.
Irgõn broutšõ.
Sānd mingiz rāz broutšõ, tund ikš vȭrõz mīez ailõn jūrõ ja pallõn, kaz võtag tǟnda ka pǟlõ.
Aņḑi äb ūo võttõn, Aņḑi set uzraḑļõn ibbiztõn, ibbiztõn ja ailõn set jeddõpeḑi.
Se mīez ailõn iņņiz ja pallõn ītõ pālmizt, laz apzǟlõg tǟnda ja võtag tǟnda ka pǟlõ.
Aņḑi äb ūo pand mittõ mikšmõks kah.
Tuoiz pǟva um kūlõn, ku va Mieriņ um kūolimis pǟl ruja, ja ni ne at täiz tīedõnd, ku se um va Mieriņ vȯnd.
Ja nei sīe īndaks ta ka um kūolõn jära.
Un nei sīestõ va Mieriņõst ne at vȯnnõd vāldiņ.
Un se ailimi um vȯnd pids Õpš-tara-viga-kāngaŗt.
Nei, selli siz ta um vȯnd se Mieriņ. 
Ir 42 (Ii).
Se um vȯnd nei.
Aga jumal um tādõn, algõ mīez un nai isnägțõgõd ītizt.
Aga nei ku naizt at jegā kõrd at vägi salakūldijizt, siz ta um kūlõn, ku jumāl um Ādõmt kuski sātõn.
Ta um mõtlõn, mikšpierast se jumal tǟnda sātub, sǟl aga kil midagid jõvvõ um, ku tämmõn äb sā sieda kītõd.
Ku Ādõm um vȯnd jära nuolǟnd, neika Iev ka um lǟnd sīn ūrganaigõ.
Naiztõn um selli muod: ku siskabõd käd tuļiz vied sizzõl, siz ne rabbõbõd eņtšõn kädud vaņ nei rippõ.
Pierrõ jumal um sātõn Ādõm, laz ta ka läk sīn ja piezzõg eņtšõn sieda rippõ, siz at Ādamõn ka kazanõd sīņ ne kārad.
Ja sīest āigast mīed un naiztzmn sǟl ne kārad at mȯlmõdõn īțizt, aga mīedõn abnõd vel īpiž. 
Ir 43 (Ii).
Ir 44. (Ii)
Ikš mīez um kureks sǟdõn, ku ta võib selliz lūomõks ulzõ ratstõ tubast, mis ta äb tund.
Pȯiškiz päuvšti kūlõn. 
Ir 45 (Ii)
No, ni ne vāt pistanõd mānagri.
Aga sigžpūol ku ni um tund nänt mānagrõd jära kuijõnõd.
Kure um sānd vārdud, aga jumalõn at vȯnnõd ne mānagrõd.
Siz kure um kītõn: “Oi, nei se äb?
Uta sa pǟldõ, ma utab aldõ!” Aga ni ne at kīlanõd tierrõ.
Kure vȯļ täiz piepiettõd tuoizta kõrd.
Kure kuolmiz āigast jembit üb ūo jumalõks kubs mādõ lǟnd jelam, sīestõ ku ta kakš āigastõ um īend tijald. 
Ir 46 (Ii).
Īd rištingõn (aga īd perimīen kītub) nīemõd äb ūot irgõnõd jembit vȯļgi sīedõ.
Ta um vȯnd sūrs ädas.
Ir 47 (Ii).
Sārli īlma īrgandõksõst ju um vȯnd amatnika, ta um vȯnd se… se… se pamēstarõks, nei võiks kītõ, nei.
Aga krīevõz, se um musta tīe tēji vȯnd īlma irgandõksõst.
Sārli mīrtiz ja krīevõz toii tämmõn jūrõ sieda materjalõ.
Ta set mõtliz, ku midagid um tūomizt.
Sārli ei kõzizõks, akiz krīevõn un tȭmbiz krīevõn serk bikšõd sizald uldz.
At buntõbõd lōlõd ȳrgandõkst vanas lețkīel loulrāntõs: 
Ir 48 (Ii).
Irgõm seļļiz pūolst.
Jōra pǟl attõ kakš mīestõ nītõnd ainõ.
Ikš mīez um īend virgõ un tuoi um akkõn krōkšõm.
Ni se mīez, kis um virgsõ vȯnd, kīerõn sīe mīen (~siedā mīestõ), kīen se kärki tund sūst uldzõ, tuoistõz - pǟ sīņõ, kus pierz um, un siz um vaņtļõn, mis ni līb.
Kr 3. Päp pa vīlkatõks(õks).
Irēl um vȯnd ikškõrd vanāst āigastõst päp.
Se um vȯnd vīlkatõks.
Sǟl um vȯnd ganīkõls (~kōŗamōs) lambõd.
Siz päp um astõn rattõd sizāld uldzõ, kītõn, laz kutšõr papidāg ibīži paikõl.
Se kutšõr um vaņtlõn, mis se päp tīeb.
Siz um vȯnd Baža Kōrand jūs lambõd tegīž ullõ nītsõ.
Siz päp um kītõn: “Algõd min lapst ligid!
Neka ne ni lǟnõd rištiz riek pǟl, ni um tund neijen piņīdi vastõ ku irm um vȯnd.
Un siz umāt kūolõnd mȯlmõd jarā.
Mȯizõ.
Siz ta um vaņtļõn - um sǟl emīņț äb ūo vȯnd ku kūzõ oksā pǟl kus ta um istõn.
Kr 5. Jumāljōra (~Dievõjōra).
Vaņšti āigastizt Mustānummõl um vȯnd sūr sūo nītõd.
Un se sūr pīla um nūzõn ildzõpēḑõn un lǟnd rāndapūol tegīž nei kōgaz, ku um Mustānum sūo nītõd sōņõ.
Siz um ikš neitst vȯnd kōraļ eņtš nīemõdõks.
Sīen um ratstõn se mīez vālda ibīzõks jūrõ un kītõn sīe neitstõn: “Vālda ibīzõks se jōra um tund un vālda ibīzõks se jōra lǟb (järā)!”
Neitst um lǟnd kuodāj um kītõn muntõn, ku nei um vȯnd.
Ikš vanāmīez eņtš vālda ibīzõks äb ūo sõitõn īņõ broutšõ ne muntõn.
Kr 6. Vīlkatõkst sōnas.
Un īd ȭdõg ni um lǟnd īd neitstõn piški sõzār īne.
Siz ikš pȯis um kītõn, laz läkkõ īne.
Ne āt lǟnõd ulz, ni se piški sõzār um kītõn, ku sǟl lovānallõ um suiž, ku lǟn(õ)d mȯlmõd tubā jūr jedspēḑõn.
Un siz um kūlõn, ku sōnas um vȯnd sūr räukime.
Kr 7. Kui brūdgana jūob kōzgõndvīnõ eņtš kūolõn droiugõks (drougõks?).
Bet siz se ikš drougõz um kūolõn järā.
Ni ne āt nuolōlatõd, tulbõd kuodāj.
Siz brūdgana um kītõn, laz brūț läkkõ krūogõ, ku ta lǟb eņtš drougõzt kutsõm kah kōzgõndz.
Ni ta lǟb drougõ kālma jūr un kītõb, laz ta tulgõ kōzgõndz.
Ni ne ātõ jūonõd īd glōz, ātõ juonõd tuoiz un vel pūol kuolmõt.
Kr 8
Ikškõrd vȯļ ikš piški štants.
Īd pǟva se štants priekšnika võtiz pǟgiņ rō’dõ.
Štants priekšnika kītiz, ku ta äb uõ nǟnd mit-ītõ.
Slikti āiga perast (!) tämmõn voļ igž žārka īņe un ta pōliz, laz ta ad-vēļõg eņtš tubbõ pānda.
Bet sie zārka ta vēļiz.
Ni iezõ annad magist knaššõ.
Bet sie štants priekšnikam īrgiz sidam poddõ.
Biedõr tämmõn vȯļ järā kuolõn, tämmõn vȯļ nei slikti dūš, -ni ta lekš vaņtļõm nēḑi jära – kulõndi, mis ne tiebõd (~seda zarkõ).
Täma tei uks vādiļ.
Nei täma ieneiz ku se (!) vȭrõ zārkam kōņtš likiz un sormõd voļ-țe zārka kōnd va’isõ.
Ni ta ädagiž järā, ku se äb uo järā-kuolõn vȯnd, mis ta um tuond sīnõ, bet se vȯļ jēls rišting sǟl zārkas.
Nei ta istīz sie zārkan pǟlõ, un se, kis sǟl zārkas vȯļ, se īrgiz ouŗõ, ku täm sormõd pīkstõb kațki.
Ni ta neiz, ku ne vȯļți kakš uņțapaid.
Nei täma kieriz sie zārka immõr un pasī pūḑi pǟlõ, mis ta sai.
Un siz lekš tellefōn jūrõ un tellefōnõks rõkandiz, laz tulgõ toiz štantsõst tämmõn a’bbõl, ku ta um uņțapaid kä’ds.
Bet ni vȯļ se toi, kis lekš järā, se vȯļ uks tagān un se a’rtiz uksta un tōž ši’llõ sōdõ un kizīz eņdž drougõ kä’dstõ: “Kus se piņ um sōnd?” Toi tämmõn kītiz tāgiž, ta äb tieda, kus um sōnd, voi um urgõn järā, laz tulgõ tämmõn abbõl, ku ta līb pagālam.
Un se štants priekšnika pīliz ukš jūs sizal-pēd’õn, un uņt’apai ullõ-pēḑõn īrgiz zōigõ uks võțim ulzõ un īdõ kabal ōŗiz, laz laskõg täm si’llõ.
Toi kītiz vastõ tämmõn, tāma ä või sōdõ: se zvēr um pand tä’mmõn pǟlõ nei-jen pūḑi, ku ta līb pagālam.
Ni ta zōjgiz seda uksta kațki un siz sai võțim uldzõ.
Ni ajīz käd le’b, tōž uks vādiļ tiedõ, siz se štants-priekšnika raḑļidz mȭkõks täm kä’d jära.
Un sie eņts minuts atratstist tämmõn a’bbõl seis miestõ un võtist ne uņțapaid vi’zzõ.
Un ta īž kītiz näntõn, kui tämmõn um vȯnd.
Kr 9
Lemp-lapin Gušt
Ta um broutšõn mõtsõ pūd tagān.
Vanā kēv um vȯnd.
Ta um lǟnd mõtsõ un astõn pūzõ ilzõ.
Nu, un ni ta raḑļõb oksad kațki.
Ni tulab mõtsa-kaits jūrõ.
Ni ta pīl’õb sie periz oksa pǟl un ra’ḑļõb tǟnda.
Mõtsa-kaits kītõb, ku ta kǟb mǭzõ, ku raḑļõb sie oksa kațki.
Bed Gušt äb usk sieda, ta set raḑļõb.
Mõtsa-kaits lǟb je’ds-pēdiņ, un ni ta kǟb mō’zõ un dikți sarabūb eņšta.
Ni ta ailõb mõtsa-kaitsõn tagan un kizūb mõtsa-kaits kä’dst: “Ku sina nei kovāl ūod, siz kīt kah, kunā ma kūolõb!” Mõtsā -kaits um kītõn: “Kui sin õbbi kolm kõrd pīerslõb, siz sa kūolõd jarā.”
Ni Gušt broutšõb kodai.
Õbbi pīerslõb ikškõrd, siz toista kõrd, siz kolmõz kõrd.
Ni vana võtab tšuba (~āinad-koț) un laskūb pǟlõ ma’ggõm, vodlõb, laz ni kūolõg jarā.
Tulāb ȭdõg, tammõn īeb kīlma.
Ni ta lǟb kodai.
Ni nai kīzub: “Kus sa nei kōgiņ ūod vȯnd?
Kui sudūd äb ūot sin jarā sīend?”
Ni toiz ūomõg nai sōtõb täm taļļõ sittõ ētam.
Ni ta vaņtļõb um mõtlõb, mis ta sieda sittõ ētab – ta raḑļõb nīemõdõn jālgad jarā, siz um rūimõ (~rūmõ) dīezgõn.
Un nei ta ka tieb.
Siz ta lǟb tuba jūr.
Nai kīzub: “Voi sa sitā nuo-ētist?” Ta kītõb, ku ta um raḑļõb nīemõdõn jālgad jarā.
Nai īrgõb räukõ: ni āt niemõd pagalam. 
Ni um tappõn niemõd mǭzõ.
Nai sǭtõb, laz ta läk sie vȯzā jarā pilsǟtõ.
Ni ta broutšõb.
Ni tulab tämmõn vastõ piņīdi un ne utābõd of-of.
Un ikš um vȯnd selli sūr īd-silmi (~ īd sīlmaks) piņ.
Ni ta um irgõn piņidõks sǟdõ sieda vȯzzõ, kui-jen āndabõd tä’mmõn.
Un se ikš-šīlma-pi’ņ um kītõn “of!” – “Nänä’, ku sa tō’d, siz ma sin āndab sie vȯzā.” Ni ta um gǭ’žõn rieggõ(z) immõr, laz piņīd siegõd ni.
Uomõg ta tulāb rō’tagān.
Ikš-šīlma-piņ vēl sīeb jūrõ.
Ni ta kizūb sie kä’dst: “Maksa min rō’!” Bet se utāb set vastõ of-of.
Ni Gušt īrgõb ra’bbõ tǟnda.
Piņ ailõb kodai, ta tagān.
Piņ ailõb ōjõ si’llõ – tämā täiz pūkõks tšoškūb (~siskāb) tǟnda un ōŗõb: “Ānda rō’, īd-sīlma, ānda min rō’!” Sǟl ōjõ um vȯnd ikš īd-sīlma miez, um paikõn ōjõ un se um mõtlõn, ku täm kä’dst kīzub siedā rō’dõ.
Se kītõb: “Mis sa tō’d, äb uo sinnõn rō’dõ āndamõst!” Gušt set ōŗõb: “Ānda min rō’!” Ni sīen vanā-miez um vȯnd kolm kopīkt jūs, andõn tämmõn se kolm kopīkt.
Gušt um vȯnd luštīgõl un um lǟnd kodai.
Nai um īrgõn räukõ, ku sīeks äb sō ūdtõ nīemõ.
Siz rovz āt sa-eitõnd rō’dõ tä’mmõn, siz um nuovȯstõn ūd nīem.
Siedā ma varbūt ku lugīz kah.
Kr 11
Vanād-ro’vz āt lǟnõd sounõ.
Näntõn um kīlma ve’ž piepūtõn.
Knaš kū-val-āiga um vȯnd.
Ne āt sōtõnd, laz neitst läkkõ sōm vietā.
Se äb uo lǟnd, um kītõn, ku tämmõn um irm.
Ne naist at kītõnõd: “Nei knaš kū-va’l-āiga, sinnõn vel irm!” Ta um kītõn: “Kū-val um räd piergõs!” Neitst um võttõn sō’m(!) .
Un nei kū võttõn täm ilzõ-sǟl ta pīlõb cel paldīņ (~nei ta pīlõb kūsõ).
Kr 12
Ikš-kõrd igž brūdgana Va’id-kilāst um broutšõn endž brūtõks Irē päp jūr nutām.
Siz ta um kūlõn, ku koštrõgnikad kōŗa-pāņtõd āt mõtsāz zingõnd.
Ta um pi’ddõn ibiz paikõl un kītõn brūțõn, ku ta lǟb bikšõd-mõtsõ, laz se brūț vȯdlõg.
Brūț um vȯdlõn.
Siz ta um kūlõn, ku ne kōŗa -pāņtõd mõtsās ouŗõbõd.
Siz rōz aigõ, siz um tund su’iž mõtsāst ulz tä’m jūr.
Ta (u)m lǟnd jedmõl ibiz pǟ jūr.
Neitst um ouŗõn, laz se mīez tulg mõtsāst ulz.
Neitst um lǟnd sie sei’d ajam järā ibīz jūst akkõn täm gūnka -serk vi’zzõ un kīskõn tǟnda.
Nei ta um ailõn mõtsõ, nei um tund se brūdgana mõtsāst ulz un brūț um ki’zzõn tä’m kä’dst: “Kus sa nei kōgiņ vȯļḑ, ku suiž tō’ž mīnda järā sīedõ?!” Nei se brūdgana um nagrõn.
Brūț um nǟnd, ku pois ambõd va’is um vȯnd pu’nni lānga täm gūnga-serkst.
Ni ne āt broutšõnõd päp jūr, az päp nēḑi nutāg.
Bet ni brūț um kītõn päppõn sa’lliz, algõ se päp pivan-pǟvan nēḑi nutāg, ku täma äb lǟ’ sie pȯisõn, ku se pȯis um vīlkatõks un um tōnd täm järā kīskõ riek pǟl.
Siz ne āt kodai broutšõnd, bet neitst äb uo sie pȯisõn kītõn midāgid.
Konnõ brūț um kītõn eņtš vanbistõn, kui täm um vȯnd sie pȯisõks.
Pierrõ se pȯis um sōnd tīetõ, ku se meitst um päppõn kītõn, algõ nutāg, un ta um kītõn nei: “Koks ma vȯnd siedā teudõn(!), ku sa min äb tu’l emīņ, siz ma vȯlks sin järā sīend rek päl!”
Kr 13
Ikš piški läpš, skuțk um nǟnd, ku täm rišt-jemā pu’ggõn leb jūr-alīz le’b un iend pa vīlkatõksõks.
Ni se skuțk um tīend nei-īž un um iend ka pa vīlkatõksõks.
Bet äb uo moištõn tāgiž pu’ggõ emīņ.
Siz ta (u)m lǟnd eņtš kodai un pu’ggõn jemā kil-louḑž ala.
Neitst uoņdžõl lǟnd jovām un kūlõn, ku šnukstõb lōdan allõ.
Ta (u)m vaņtļõn un lǟnd tu’bbõ muntõn kītõm.
Amād āt tunnõd vaņțlõm.
Kīņḑõld juokšõnd su’d-lapsõn, un ne āt ra’bbõnd täm mō’z.
Ni võttõnd nō’gõ mōz un nǟnõd, ku um nänt piški tidār.
Siž jemā lǟnd rīḑļõm rišt-je’mmõ.  
Kr 14 
Vanād lețļõst taplõst (~taplist) saksādõks.
Līvli āndiz pū-kōnkšõks saksān pǟ pǟl un kītiz: “Kuol ka rakkõrz sa tǟn järā!” Nei se Kuolka sõnā vel paldiž pīlõb un nei se Kuolka kilā nutāb pa Kūolkaks. 
Kr 15
Kui kurē viedīkšõb rištingtõ
Irēl vȯnd ikš vanā mīez.
Siz ta um lǟnd.
Kr 16
Siņņist niemõd
Siz āt miērneitsõd tunnõd eņtš niemide (~nēmi) sie mō pǟl kaitsõm.
Un siz ikš-kõrd um lǟnd ikš nai Sūrst-rāndast Piškiz-mier puolõ.
Siz ātõ kakš mier-neitstõ kaitsõn(õ)d eņtš niemide.
Bet ikš um iend mō pǟl un äb uõ lǟnd ne muntõn īne.
Siz se nai um võttõn sie niemõ eņtšõn.
Kr 17
Ikš vanā mīez vȯļ.
Kr 18
Ni se neitst um ädagõn järā un um iend rujāks. 
Kr 19
Ta um irgõn jȭgta kandõ jedmõl puold-īedõ.
Kr 20
Ikš-kõrd um vȯnd ikš vanā skruodõr un nai tämmõn um vȯnd vanā Lizet.
Un ni um vȯnd skruodõrõn sõnā tagān, ku um lēmõst zīlõm. - - - 
Kr 21
Bet ni toiz ājgastõs se mīez um tūnd zōldatõst kodai un võttõn sie neitst pa nāizõks. 
Kr 22
Kītõmi iļ muļkiz kuŗē
Kurēn um vȯnd pǟgiņ jelaiḑi, amād īd sōraks.
Ni se jumāl um luond ne sūrd parmõd.
Un siz jumāl um tīend pǟgiņ jelidi, ne āt vȯnd tijāl.
Ni um vȯnd kiebõ pǟva, un ni jelaid irgõnd ailõ un ailõnd ne ielūd tǟdõks.
Ne āt lǟnõd votšõm, kuŗē? un kōŗa-paint.
Ni se kōŗa -paint um iend pa lindõks, un ni se lind um paldiž täsa Kur-mōsõ puniz pǟkõks.
Un aš ta nǟb rištingt, siz ta ailõb jeds-pēḑõn un siz ta nutāb ailõs “zilī-zilī!”.
Un ku ta rištīngt (...) 
Kr 23
Kītõmi iļ muļkiz kuŗē II
Kuŗē jumālõks āt nītõnd nurmsõ.
Kuŗēn um vȯnd vikāt un jumālõn um vȯnd purāz (~peikõl).
Jumāl äb uõ võind nuonītõ nei-jen ku kuŗē.
Un siz ta um pǟgiņ nuonītõn.
Un siz ne āt savaidõnd. (...)äb nǟ, siz ta īeb paikõl.
Täm um irm, ku se äb uõ kuŗē, kis täm tagān tulāb. 
Kr 24
Kītõmi iļ muļkīz kuŗē III
Kuŗē um zōigõn bāļkidi, bet mit-ītõ kīļõ äb uo tagān vȯnd.
Ni um tund ikš mīez un pand kīļ tagān.
Ni um kuŗē ievaņtļõn, ku se mīez pand sie kīļ tagān.
Un nei kuŗē ailõn jeds-pēḑin un kītõn: “Zõig sinā, ku sa uod kovāl!” Un ne zōigõd voļțõ vel paldīž täs Kur-mōs, bet ne saksad (okupatsiooniajad) vīšt jeds-pēḑin. 
Kr 25. Kurē un Ants.
Un tämmõn um tikkiž šie tiemõst, mis ta pavēļõb.
Ni ta um īž lǟnd patsērõm.
Bet Ants um ājgast pǟl sasǟdõn.
Lǟb piedagõn jūrõ un īrgõb laskõ, bet ǟb sō mittõ kuorõ kațki kah. 
Kr 26
Kuŗē un Ants II
Ants um kītõn, laz ta läk vaņtļõn mõtsanaigõ, ku sǟl ne kakš āt, kis nägțõbõd, kui rišting sōb tiedõd.
Ni kuŗē um lǟnd.
Ta um nǟnd, ku kakš rištingt āt: ne attõ nuoluodõd vaļmõz, set ouk laskub tagān īdõn.
Ni kuŗē um tund tāgiž un kītõn, ku nei um. 
Kr 27
Kuŗē un Ants III
Kuŗēn um vȯnd selli sūr vazār.
Ni Ants um kītõn: “Paldīņ äb või vis-kõ: ma vodlõb, ku līb se pīla, siz ma viskub vazār sie pīla pǟlõ.” Un ni kuŗē kītõb: “Ah, alā visk!”  
Kr 28
Kuŗē un Ants IV
Bet Ants jūr tegīž un kītõb, laz tämmõn āndag kah sīedõ - ta um amā pǟva nēḑi votšõn.
Ta um andõn Antsõn amā jõvā kost, neku ta īeb riktig liebizõks.
Mingõz pōr kūdõ kuŗē um sietõn tǟnda.
Ni um pand täm tuļīz ōjõ kitam, ni pistaks täm ōjõ un ūdõks tsepitõks.
Kuŗēn um vȯnd ikš pōr sōpkidi.
Ni ta um nǟnd, ku ne munt kuŗēd ar tunnõd kodai.
Ne at pannõd Antsõn tagān.
Astõn iļ un võttõn sie purdõ järā.
Un tegīž pagālam.
Āmõn. 
Kr 29 
Iļ kovāl salāj
Äzar-izāndõn um vȯnd sūr mustā erzõl.
Ni ta um pand kolm poisõ pa vakțiks jūrõ sie erzõlõn un tuļ kah.
Ikš mīez teiz um tund kōzgõndst.
Ni ta um andõn näntõn šnaptõ kõrda pierāst potiļõks.
Ku ni um tund ūomõg, izānd um tund uks tagān, nuttõnd, voi erzõl um taļšõ.
Toi um piddõn eņtš linād-äddõlt un um ka nuttõn “vū-vū”, ku nei riktig um erzõl taļšõ.
Izānd tīend uks vāldiž, vaņtļõn-ērzõlt äb uõ!
Nuttõn, kus ērzõl um, -hm, jõvist!
ērzõl jeds-peņ, nosalandõt järā (~ulzõ)!
Se um samaksõn.
Seņtš še mīez võttõn palāg un lǟnd jeds-peņ.
Ni tund uoņdžõl izānd neitsõd jūrõ vaņtlõn, voi palāg um, - äb uõ!
Ni um tund se mīez palāgõks.
Izānd samaksõn sadā rubīļt.
Izānd mõtlõn, ni um salai jūrõ, võttõn plint un laskõn.
Ku ni um izānd tund tāgiž puošõdõks, ni um vȯnd lovā tijā - jemānd kah pagālam.
Siz ne āt lǟnõd ulzõ vaņtļõm, kis ta seļļi um, kientõ izānd um mōzõ laskõn. - Se um vȯnd säl-īž ikš kilā peri-mīez, kis nädiļ jedlõn siedā salandõmõst voļ järā -kuolõn un järā-mattõd.
Ni se salāi um viskõn zārka sizāl, ku ta sōb pa kēzarõks nustõd, bet ta äb muošta rēkõ un äb ka krievõ kīeldõ rõkand(õ).
Ni um tund igž žīḑ Sasmagāst, pōna sǟlgas.
Se um kūlõn, ku ta rõkandõb sǟl zārkas.
Salāi tund ulzõ, võttõn zīḑ pōna un lǟnd jeds-peḑ(n).
Pūošõd at tunnõd krūogõst un broutšõnd jōra pǟl upāntõm tǟnda.
Ni se zīḑ um sōnd aru un irgõn räukõ un ourõ (!) sǟl sizāl, bet ne äb uot pannõd mikšmõks, vīnõd un upāntõnd järā sie zīḑ.
Broutšõnd kodai.
Toiz nädīļ se salāi lǟnd pōnaks izānd jūr tegīž.
Un n(e) āt nuoraḑļõnd.
Kr 30 
Iļ mīrnikā un Spāni kēņig
Un se um irgõn jellõ.
Notīend sīe jel vaļmõks, bet tagān jettõn selli piškīz salā uks.
Mīrnikā tegīž võttõn vastõ un pand rattõd pǟlõ, nopand viedām un broutšõnd kodai.
Un ne at leudõnd sīe uks.
Lǟb vaņțlõm - pǟ jūst järā, pagālam.
Tȭlpa jūr at vȯnnõd kolm vakțõ.
Se um vȯnd iezõ.
Mīrnikā um nustõn nänt kolm vakțõ mumu (~mu-mu) pǟlõ vastõ tõlpõ un võttõn sīe rump un vīnd jeds-pēņ.
Ni kēņig um laskõn eņtš mō -kouț tiet(õ) amād mīrnikādõn, ku ta tīeb sūr bal, laz tulgõd bal pǟl kolm pǟva pǟl.
Nu, ȭdõn vȯnd se bal pagālam.
Amād maggõbõd iļ ie-neitsõd un mīrnikād.
Ni ta um iedõn sīe sōpkõ tīer järā un lǟnd jeds-peņ.
Tund ūoņdžõl kēņig nustām ilz eņdž balnikād.
Jegā-ikš lǟnd votšõm eņtš kengmidi un amādõn nikīd järā ietõd.
Balnikād sōnd kõzizõks kēņig pǟlõ, ku nēḑi um apnagrõn pa jennõks.
Kēņig um sōnd sakostam ūd kengmõd amādõn.
Toiz pǟva ȭdõg mīrnikā um pand naist-puoļist jūr ārmastõm.
Tund ūoņdžõl kēņig vaņțlõm - balnikād amād pagrõbõs, ourõbõd un voikõbõd set, mūn pǟ, mūn jālga, mūn keiž kațki.
Siz mīrnikā lǟnd jūrõ un kītõn, ku ta se um.
Un se ni um tikkiž. 
Kr 31 
Olānd notīkõm
Olānd kēņigõn um vȯnd selli läppõn jemānd.
Ta (u)m īd pǟva lǟnd siļmi piezzõm un võttõn suormstõ tõurõ suormõks ulz un pand lōda pǟl.
Kamär ta um piezzõn, seņtš še suormõks um vȯnd järā võttõd, -kolm sulist āt võttõnd (~võtānõd) järā.
Se (u)m jūond īds kruogõs un um kūlõn iļ šie.
Kruoznikā panāb õbiž_jeddõ un ailõb kēņigõn kītõm.
Kerk um mõtlõn: nei agā nei, pa sīend ta līb un jūond ka diezgan - ta ūrgõb pierrõ järā.
Un kolmõz pǟva nei-īž. 
Kr 33
Se pois um mõtlõn: kus kuŗē se perī-mīez nei kōgiņ kǟ. un mis ta sǟl mõtsās nei kōgiņ tīeb?
Toiz pǟva, ku ne ātõ tegīž jellõnd nurmsõ, siz se perī-mīez tegīž um lǟnd mõtsõ.
Bet siz se pois um mõtlõn, ku um lēmõst vaņțlõm, mis se perī-mīez sǟl mõtsās tīeb.
Sǟl ātõ vȯnnõd āina-nītijīd un kougõn lambõd.
Lȭna..t āigal perī-mīez um kītõn tegīž peri-naizõn, laz ta kietõg strōdnikādõn priššõ vȯzā-rokkõ.
Un siz ta um ailõn jūrõ un irgõn sedā(!) suta kīskõ.
Kr 34
Kovāl mīez un kievā(m)-mēļi nai
Nei ta um kītõn eņțš naizõn siedā, bet se nai um vȯnd seļļi kievā-mēļi.
Ta (u)m tulīņ iskītõn muntõn.
Bet se mīez um kītõn, ku ta äb uõ leudõn.
Siz ne izāndõd pavēļõst tämmõn eņțš naiz nänt jūr tuom(õ).
Mīez broutšiz kodai un kītiz naizõn, ku tuļīņ līb guogõd-sodā (~gōgõd-sodā).
Ni ne ātõ broutšõnd izāndõd jūr.
Kr 35 
Kui kõps upantiz knoušidi
Kr 36
Sies moizõs um dēņõn ikš knaš dienast-neitst.
Bet se neitst um tōnd emiņț siedā moiz-izāntõ.
Se moiz-izānd sīe dienast-neitstõks um at (~attõ) vȯnnõd tegiž taļ pǟl un kūldõnd, mis ni ne jelājd rõkandõbõd.
Un nei ka um vȯnd.
Kr 37
Kuļai un kuŗē
Sōna-kilās jelīž ikš vanā kaļai.
Ȭdõg ta pōliz jumaltõ, koks tämmõn ka vȯnd selli pūoga ku se piški mǟr -kaš.
Vanā-kaļāj um järā-kuolõn un ta um iend ikš iggiņ.
Līdz ku päp irgõb nēḑi lōlatõ, nei sa eņțš vazār dumpõks siegud tikkiž šõnād järā!”
Kaļāj um kītõn: “Se um brīnõm ažā(!) - siz kuŗēstõ ka lōlatõb päp!
Īdõn vȯnd pǟsõ  seļļi mustā vibār, sūr tūrgõz jūrõ, se (u)m vȯnd kuŗē pūoga.
Kaļāj (u)m mierigs vȯnd kah un broutšõn ildzõ mō pǟl.
Kr  38
Äb eļtšõ, äb touviž
Ikš šeļļi pǟva um vȯnd, ku ta lȭnagiži äb ūo sīend.
Kuŗē um võttõn koț sälga pǟl un lǟnd järā.
Satiekõn kaļāj.
Ta (u)m tulīņ eņtšõn ka seļļiz nuoumblõn.
Ta (u)m pand koț tegiž mašin alā un irgõn umblõ.
Pētõr um samaksõn kūž-kimdõ-vīž līrõ un ailõn jeds-pēḑn (~jeds-pēḑõn).
Un nei ta paldīņ vel jelāb sīe sūr jōra aigās.
Kr 39
Pēgal Ants
Īd izān um vȯnd seļļo pūoga neiku pēgal.
Täm nim um vȯnd Ants.
Perīnai um neitsõd pǟl kītõn, laz ne sarepțagõd ājnad agāndõks siegāmõl un siz āndagõd niemõdõn.
Pa vōnõks um tund ikš šaņț.
Saņț pistõn sižgiņi koțțõ un lǟnd järā.
Lǟnd ju kougõn(!) tegiž, Ants um ourõn tegiž: “Saņț joutõm-mīez, kus sa mīnda kāndad?” Saņț um mõtlõn, ne emiņ äb ūo riktig, tiend koț vāldiņ un kūldõn.
Ants um kītõn: “Saņț, mis sa kūldõd?” Saņț um võttõn sižgõnd, viskõn uldzõ, ku äb-juvā um sižgõnd sizāl.
Nei um tund ikš kārnaz.
Ni um tikkiž. 
Kr 40
Un leudõn sīe paš ōj kilgsõ lupātõd alā(!), võttõn jarā.
Piņ um tund kilāst kuodāj.
Piņ um lǟnd voțšõm, bet äb ūo vȯnd.
Kr 42 
Mikš-pierāst? brūdgana brūț sūormidi lugūb
Kr 43
Naistõn äb ūõ zēp juvā istund.
Un kuŗē vel paldīņ kǟb pids passouļțõ īd munāks. 
Kr 44 
Skrūodõr um tikkiž šie kūlõn un irgõn krōkšõ, laz mõtlõgõd, ku ta magūb.
Ta nǟb, ku perīnai ieb īd roudiz sīlda jūrõ paikõl.
Skrūodiļ ka, kui-jen set īd võib.
Siz perīnai um tiend īd roudiz uks vāldiņ, un ne kolmskiņ attõ ielǟnõd sūrõ zōlõ.
Skrūodiļ ka um tōnd lǟdõ lōda jūr vaņtlõm.
Un pǟgiņ võlidi  ka attõ kuolõnd järā.
Perīnaiz tidār ka um järā kuolõn.
Perīnai um tund skrūodiļ jūr räukõs: “Mikš-pierāst sa nei teid?!
Voi ma sin veitsõ konnõ āndiz võita siedõ!
Kus ni mēg sōmõ?
Se se kuož šet vȯļ, kus ma vel sai.Un mis mīez kītõb, ku tidār äb lī, tidār um pagālam?!
Kis eņtš jengõ (~jõng) no-āndiz mäd kēņigõn, ne tikkiž täm ȭdõg attõ pagālamõd.
Ma ka tōž andõ, bet voņ, ku iz nuo-ānda.” Skrūodõr um kītõn: “Paldīes jumālõn!
Ni līb min niemõn ka emițõn semḑi un iļdžemḑi!
Kus perīnai um iend, siedā t(a) äb tīeda.
Kr 45 
Ōdõm un Iev
Un vālda-lēba kukiļḑ ka attõ sīe āiga sōņõ ienõd nōgõ tagān, un ne kukiļḑ attõ ne nǟnad. 
Kr 46
Til Pūts-spīegiļ
Ku ta sindõn, siz ikš jālga tämmõn vȯnd kaggõl tagān nokierdõd.
Vanājemā kītõn izā pǟl: “Sinnõn līb sūr daļīb sīe pūogaks.” Sīe pivā-pǟvan ku tǟnda rištõm vīnõd, päp vȯnd piejuobõn.
Nei ta um sōnd kakš kõrd rištõd.
Rovz kaibõn (!) tǟnda izān, ku ta nei tīeb.
Izā vaņtlõn tāgiž un kītõn: “Mis tēg tōtõ min pūogast?
Rovz attõ satunnõd pǟgiņ vaņtlõm.
Rovz taplõn(!) un votšõnd eņtš kengi kolm päuvõ sīe iel pǟl.
Se vanā mīez mõtlõn, ku ta guoḑig rišting, un võttõn tǟnda eņtš jūrõ pa zēlõks.
Pūts-spīegiļ kītõn: “Mikš-pierāst sa rabūd?
Būv-mēstar um pand tämmõn bāļkidi touvõm, bet jedsõ laz ta nuosnuorõg un siz set īrgõd (!) seļļiz touvõ.
Pūts-spīegiļ mõtlõn, mis siz ni snuorõks võtāb, - kieuvd.
Võttõn kieud un rabbõn pids baļkõ un siz īrgõn (!) touvõ un notouvõn nei pientizõks ku kieud.
Siz lǟnd mēstar jūrõ un kītõn, ku ni um vaļmõz.
Mēstar tund vaņtlõm (!) un nǟnd, ku baļk jarā riktõd, andõn Pūts-spīegiļõn iļ kūora un kītõn: “Või ma sin nei kītz, laz sa baļkõ nei pienõks touvõg?
Kus ni laz seļļiz pangõ?!” Pūts-spīegiļ kītõn: “Se um toiž.
Sa kītst, laz selliz touvõg ku snūor,” un lǟnd būv-mēstar jūst jarā.
Kīlma āiga võnd.
Ta mõtlõn: lēmõst īdõ kōrandõ peislõm.
Ku amād nolǟnõd ulzõ, ta võttõn eņtš rai un lǟnd ōj kilgõ peislõm un peislõn sǟl ūomõg sōņi.
Pūts-spīegiļ irgõn irgõn roppõ.
Izānd iend Pūts-spīegiļ pǟl kõzizõks un kītõn: “Ja ma vēl sīnda ikš-kõrd eņtš mō pǟl [nǟb] agā eņtš novadā sillõ (!), siz ma laskūb sīnda mōzõ!” - “Ku se izānd mēļ nei um, siz sǟl mū äb või midēgst tiedõ,” un lǟnd jarā ju kougõn (!).
Nei Pūts-spīegiļ lǟnd īdõ lazrettõ.
Sǟl doktār um kītõn, ku tämmõn voļļi nälaimā, ku nei-jennõ ruiḑi un mit-ikš äb sōji tierrõks.
Pūts-spīegiļ kītõn, ja tämmõn āndab tuontõ rubīļț kūlda rōdõ, siz ta nuo-arštõb tikkiž iļ kolm pǟva tierrõks.
Kolmõz pǟvan äb ūo vȯnd mit-ikš rujā emīņț.
Doktār vȯnd nei luštīgõl, ku andõn vēl toiz tuontõ rubīļt ka Pūds-spīegiļõn jūrõ.
Neļļõz pǟvan tunnõd amād rujād lazrettõ tāgiž, nei ku lazret um vȯnd vēl .ie täuž  äb ku ežmõks.
Doktār zǟlõn kil, ku um paspēļõn kakš tūontõ rubīļt, bet äb võind emīņț (~emmit) midēgst tiedõ, juo Pūts-spīegiļ um pilsǟtst ulzõ nuobroutšõn.
Pūts-spīegiļ eņtš kōd-kȭr rattõdõks [broutšõn] sīe eņtš izānd nuovaddõ, kis tǟnda tōž mōzõ laskõ.
Pūts-spīegiļ nǟnd, ku tulāb se īž izānd vastõ.
Pūts-spīegiļõn äb ūo tīkõn eņtš va ēziļõks broutšõ, ta um tōnd tǟnda jarā mīdõ, bet mit-ikš äb ūo vostõn, sīepierāst ku ta vägi švakkõ um vȯnd.
Siz sa tunnõd pǟgiņ vȯstājidi, kis tōnõd vostõ sīe ēziļ jarā.
Ēziļ kīelkõks klaštõn nēḑi lēḑi un korrõn (!) groudidi liedõd vaistõ ulzõ un īž lǟnd “a-u-bei-u-u”.
Kēņig kūlõn, ku sõņḑi nutāb un lēḑi klaštūb, andõn Pūts-spīegiļõn kolm tuontõ rubīļt un lǟnd va ēziļõks jarā.
Sabroutšõnd pǟgiņ skrūodiļi un keng-šepidi Pūts-spīegiļ jūrõ kūldõm siedā kovāltõ, mis ta näntõn opātõb.
Pūts-spīegiļ um kītõn: “Ma set sīepierāst tēḑi kutsīz un täddõn kītiz, algõ tēg siedā jarā unnõtõ (!).”
Se um vȯnd Pūts-spīegiļ perri nik, mis ta um tīend.
Pierrõ siedā ta um iend rujāks un tieudõn, ku tämmõn līb kuolõmõst.
Sīepierāst ta pand atnutām päppõ, laz se āndag tämmõn jumāl-leibõ.
Nänt sõnād ku ta nokītõn, kuolõn ta jarā neiku jegā-ikš rištõd rišting.
Sǟl touvõs ta ka miriņdõn armõ äb ānda, sīepierāst vȯndzi, kis paldīņ äb kūol.” 
Kr 47
Mikš-pierāst Mōzõn vȯļ lǟlam kēļ 
Muozõz ailõn lōda jūr, tõmbõn sīe punniz rōda un pistõn sūzõ un nei nokittõn eņtš kīel järā.
Kr 48 
Ōdõm um ka kōļõn, voi siz nei saldõd Iev ūld attõ, ku mied-liņki sǟl mietā võtāb, un irgõn ievõ butšīņțõ.
Kr 49
Pivā Pētõr un zōldatõz
Ikš va zōldatõst sōnd dienastõst vāldiņ, lǟnd kodai.
Ta um riek pǟl tōnd siedõ väggi kibḑistõz.
Riek-aigās īds siedõb-tubās ta um nǟnd, ku kakš paŗŗõ attõ paņ pǟl un ūbõd.
Siz lǟnd jeds-pēḑõn mõtsān-aigõ un irgõn siedõ.
Tund pivā Pētõr piddõz.
Zōldatõz um kutsõn, laz se ka tulgõ siemõ.
Toi um iend tīera.
Pivā Peitõr va zōldatõks lǟndõd juo krūogõn.
Ne nuolǟnõd sīe kēņig jūr.
Pivā Pētõr kītõn, ku ta um kūlõn, ku kēņig tōji īd laps.
Kēņig kītõn: “Mis sa täs ab-blōḑõd!
Pētõr apvaņțlõn un kītõn, laz pangõ tulīņ īd kațļa vietā kiemõ un siezõ tubbõ algõ mit-ītõ laskõg, kus ne kōdskiņ at sīe lapsõks.
Zōldatõ ta ka äb uõ võttõn eņtš jūrõ, bet aijõn ulzõ.
Ta um istõn ōjsõ un vaņțlõn.
Jumāl kūlõb, jumāl vaņțlõb, kuŗē pimdi, kuŗē kurli, se äb või täsā sieggõ tūlda, laz se neitst iegõ jellõ!” Lūd irgõn krakšõ un lǟdõ kubbõ, bet lejā äb ūo suggõn pǟlõ.
Ku se souv um nuolǟnd tegiž, siz um neitst istõn eņtš kuldiz lovā pǟl un nagrõn un rõkāndõn pivā Pētõrõks.
Kēņig um vȯnd nei luštigõl, ku tōnd andõ pivā Pētõrõn pūol valstõ un vel tidār jūrõ.
Ku zōldatõz siedā um kūlõn, iekõn ka ta ōjstõ ulzõ un īž eņtš  jūr nagrõn: “Ni set līb jelāmi!
Mingiz ie ma ju võib sīe knaš kēņig-tidār jūr ka nolǟdõ, laz kil ta līgõ pivā Pētõr nai, bet siestõ äb ūo viggõ!” Bet mingi brīnõm tämmõn vȯnd, ku ta kūlõn, ku Pētõr mittõ midegst äb võtā, äb vīž rubīļt kuldõ kah.
Zōldatõz dutskõn tämmõn kilgõ un kītõn: “Voi ša ūod muļki agā ied muļkizõks?!
Pētõr kil um kītõn: “Se äb ūo juvist, bet ikš-täuž kah.”
Nolǟnõd seļļi kabāl.
Pētõr vaņțlõn kiellõ un kītõn: “Je ni jumālõks, drougõz, min um lēmõst tāgiž eņtš kodai,bet tijaks ma sīnda äb tō jettõ, ma āndab sinnõn eņtš koț.
Vȯnd kēratõd, ku īd kēņigõn tegiž um tidār järā kuolõn.
Zōldatõz mõtlõn: “Se äb uõ midegst!
Ku Pētõr võiž jellõ notiedõ, siz ma ka võib.” -Lǟnd un irgõn siedā neitstõ kietõ.
Nokietõn un sapistõn ka lūḑi snuor pǟl, neiku Pētõr um tiend, un nuttõn īž: “Ikš, kakš, kolm, nǟ-nǟ-nǟ!
Sa sōd min naiskõks - nūz set ilz!” Bet äb uõ nūzõn.
Kīt vel paldiež jumālõn, ku ma äb uõ touviž nuolǟnd, siz sa võikst täsā sittõ jūrõ.
Mõtsās ta um nǟnd īd knaš nīn.
Bet äb ūo vǟrts: īridi mēg amḑi noseimõ un ni īrgõm sīnda siedõ.” Pētõr kītõn: “Nu, siz laz kuŗē tēḑi võtāg!
Zōldatõz īž istõn tūrsõ un nagrõn, ku kuŗēdõn ni lǟb lǟlamstõz.
Nei um koț sū poukõn vāldiņ, un kakš kuŗēt atõ nuourgõnd järā.
Zōldatõz võttõn eņtš koț, ispuriņțõn kuŗē-kabaļi ulzõ un nuopiezzõn koțțõ un lǟnd ju kōgaz järā.
Īds buoḑšõ ta um nǟnd ēņšta spiegiļõs, ku ta um nei vanā un zirmizõks iend.
Ta um mõtlõn: “Mis siz se ni um?
Zōldatõz um mõtlõn: “Ak tēg muļkist kuŗēd!
Bet ikš-täuž kah - lǟb touviž Pētõr jūr, sǟl sōb valdõ leibõ siedõ!”
Pētõr tīend lūk vāldiņ un vaņțlõn un kītõn: “Kus sa tuļḑ?!
Voi siz sin eļš äb uõ rūjmõ?” Zōldatõz kītõn: “Kui sa nǟnd, siz äb uõ.
Līdz ku Pētõr um nuovõttõn koț eņtš käddõ, zōldatõz kītõn: “Ma tōks, ku ma īž vȯlks eņtš koț šizāl!” - un nei um vȯnd koțšõ sizāl un iend touviž un vel paldīņ jelāb sǟl.
Kr 50
Ērgiļ nīn
Šveits kȭnkad sizāl vȯļ ikš sūr knaš nīn.
Tǟnda nutist pa Ērgiļ-nīnõks sīepierāst, ku ta um kōd-toistõn ērgiļ miḑžad pǟl uztiedõd.
Nīnsõ jelīz ikš vanā izānd Konrad.
Nai tämmõn vȯļ järā kuolõn un ikš ammi piški, bet väggi knaš tidār ei tagān.
Siedā iemiliņțiz ikš offitsier, bet se iz apprets tǟnda un ūrgiz järā.
Un sīe neitstõn, ku ta vȯļ kōdõks-toistõn āigast, sīndiz pūoga.
Ku se poiški kaziz, se iznägțiz väggi kovāl un veggi mīez.
Ku ta vȯļ kakš-kimdõ āigast (!) vannit, ta lekš passouļ pǟl eņtš vonnõ kōļõm.
Päp pivākuodās tǟnda svēitiz täm riek pǟl un āndiz sveitõd mõk un škǟp un kītiz, ja tämmõn tulāb mingi äda pǟlõ, siz laz kītõg: “Mȭk, saraļ amḑi!
Škǟp, sasnieḑž amḑi!” 
Nei ta um ratstõn järā.
Ta um kūlõn, ku īd kēņigõn um pūjk tidār järā võttõn.
Kēņig um tõitõn andõ sien, kis tidārt atpästāb, pūol eņtš valstõ un tidār pa nāizõks.
Rudolf um ratstõn kēņig jūr.
Ikš mīez um tämmõn riek pǟl kītõn, laz ta ratstāg immär sīe mõtsā, ku sǟl sizāl jelābõd krōļikõd, ku ne siebõd tǟnda järā.
Mõtsā um vȯnd nei pimdõ un neijoukõst kardõ täuž.
Neiku ta um sōnd pūoldõ mõtsõ, ta um maņņõn, ku ikš sadāb täm kibār pǟl.
Nei um irgõn saddõ tämmõn pǟlõ nei-jennõ, ku ta knappõ võind nēḑi notappõ.
Ta um lǟnd kēņig jūr un kītõn, ku ta tōb täm tidārtõ glōbjõ.
Toiz ūomõg Rudolfõn andõn kēņig pūoltūoizsta ruotõ zōldatidi ka īņõ.
Nēḑi ta set um mõtsā sōņõ eņtš jūr piddõn un siz laskõn vāldiņ.
Pūik nīnõn um vȯnd īds tutkāmõs pitkā bōik.
Ta vētsiņțõn kibārõks vastõ.
Bet pūikõ äb uõ kuskõd nǟnd.
Ta um pigā irgõn mõtlõ, ku pūik um järā-lǟnd.
Īd pǟ ta um noraļļõn mȭkõks mōzõ, toi um vel iend, bet se um vȯnd nei sūr, ku tämmõn um eitõn pigā irm.
Pūik ikškõrd tǟnda um nuoviskõn mōzõ, un vȯlks ta pigā pagālam, ja täm ibbi äb vȯlks tämmõn abbõl tund.
Bet pa vōņõks neitst um sasiskõn eņtš jalgõ, neiku ta um pagībõn.
Kēņig tämmõn tund sūolõ-lēbaks vastõ un väggi guodiņțõn un kītõn, ku pierrõ nädiļțõ tämmõn lībõd kōzgõnd.
Kr 51
Pois un pūoj tūļ
Ikš piški poiški um istõn jougaigās un siend vȭidagsleibõ.
Seļļõst nuord polākõd attõ siemiz pǟl ku ibbist.
Krūodznikā kītõn eņtš naizõn.
Ne sarõkandõnd: iezõ ku poiški magūb, lǟb un nuosalāndõb siedā lōdaōrõnt.
Kītõn tuoista, kolmõnt kõrd - ka mittõ midegõst.
Ku sa kītõn täm pǟl: jōsõ sit!
Siz ta sitūb kuldiži dukatidi.”
Krūodznika vaņtļõn leb võțimouk, mis siz ni līb poiškizõn.
Ta um kūlõn, ku poiški kītõn: “Jōsõ sit!” Un jōsõ sittõn tīera duțš kuldiži dukatidi.
Kītõn tuoiz kolmõz kõrd - tegīž midegst.
Ta lǟnd tegīž jougaigõ un irgõn räukõ.
Tund pūoj tūļ un kītõn: “Mis sa pūoga rǟkõd?” - “Kui ma äb räuk!” kītõn poiški: “tuoistā kõrd ju sa mīnda piepietād.
Min midegõst äb uõ un rujā jemā um konnõ, se võib nokuolõn nälgõ, un sa set mīnda tīe jūst aizkaviņțõd!” - “Äb ma ūo sīli,” kītõn pūojtūļ: “bet se um krūodznika.
Ma āndab sinnõn koț un sǟl sizāl um stok.
Poiški lǟnd tegīž iļ siez krūogõz.
Mingiz lōdaōrõn ma sin um võttõn?
Se tsīešõn siņīst [?] sīlmadõks, bet ä või notsīešõ, irgõn pallõ, laz võtāg stok järā, ku ta atāndab tikkiž.
Taum iskōļõn, voi riktig attõ ne, - vȯnnõd molmõd riktig.
Lǟnd kuodāj.
Ǟma um vȯnd nokuolõn, bet ta um irgõn rikāstõz jellõ, apvõttõn īd bōrõ laps pa nāizõks un jelābõd vel paldīņ rikkõ jelāmõst un ma um ikš nänt pūoga.
Ailiz pids kividi - sǟl sarabiz glōzist kǟngad.
Īrgiz kīlma eitõ - ma pugiz īd zūogõnaigās pakkõld sizāl (!).
Tikkiž.
Sīe ma leț kīelkõks ka um kūlõn. 
Kr 52
Ibbi pitkā-kūora
Izān jegā īe um sōnd riggõdnurm järābreḑtõd.
Izā um sōtõn vaņimiz pūoga īd ie vakțõm.
Se um isistõn riggõd nurmsõ.
Tuoiz ȭdõg sōtõn sidāmiz pūoga.
Jōņ um pallõn, laz tǟnda laskõg.
Izā kītõn: “Mis sa muļki võid sǟl nuovakțõ!
Neiku se ibbi ailõn tämmõn piddõz, ta akkõn tabār jūr un sälgõ.
Juvist.
Jōņ um nuolaksõn ibīz vāldiņ.
Jōņ um vīnd ibiži mõtsõ kīņõ un andõn näntõn siedõ un juodõ.
Jōņ um irgõn räukõ.
Pitkākūora um tund jūrõ un kītõn: “Drougõz, mis sa räukõd!
Ibbi um ailõn neiku tūļ iļ piedagladad, iļ pivākuodā-spițšid.
Sōnd riek pǟl vastõ veļidõn.
Jōņ um vȯnd ka mierigs.
Aizlǟnõd tõrg pǟl.
Ne at vȯnnõd amā pōrak ibbist.
Se um spīḑõn neiku kūlda.
Aizlǟnd kēņig nīnõ.
Kēņig ienustõn tǟnda pa-taļ-mēstõrõks.
Ta um putsiņțõn jegā ie eņtš ibiži sīe kōraks.
Ibbist attõ spīḑõnd neika kūlda.
Jōņ um lǟnd murāgõl taļļõ eņtš pitkākūora jūr.
Pitkākūora kītõn: “Ma ju sin kīt(i)z, algõ sa võtāg, mikš sa mīnda ist kūl?
Jōņ iskaisõn groudidi koț sū jeddõ um tariļ pand koț puojõ.
Kēņig um vȯnd vanā pois, se um pand Jōņõn täm (~tǟnda) attuomõ tämmõn pa-nāizõks.
Jōņ astõn tegīž ibizõn sälgõ un ratstõn īd mīernaigõ.
Sǟl ta um pand amḑi magḑidi siemnaigḑi lōda pǟl īdõ būdõ un vodlõn.
Siz mierkēņig-tidār um kītõn kēņigõn: “Ma siz sin läb pa-nāizõks, ja sa attuod min suormõks, mis um mier pūoisõ.
Se um lǟnd suormõks tagān.
Bet piškimīez äb võind pakandõ, sakutsõn mingõz sadā veļidi abbõl, bet ikštõz äb võind midegõst nuotiedõ.
Siz um valzil (~vaļkalā) attund und viskõn suormõks ulzõ.
Jōņ võttõn suormõks un ratstõn kēņig jūr.
Se mierkēņig tidār um kītõn: “Bet sa ūod pa-vanā!
Ja sa ied nuorõks, siz ma lǟb sinnõn pa-nāizõks.”
Jōņõn vȯnd sūr irm: ta sieldõ tieudõn, ku siz ta pagālam līb.
Pitkākūora ikškõrd nuoirikšõn, tuoistā kõrd.
Kr 53
Muļki perīnai
Īd perīnaizõn um kuolõn pūoga jarā.
Ta um väggi jennõ itkõn (~räukõn) täm tagān.
Ikškõrd ta um nǟnd, ku tulāb pids riekkõ ikš mīez un vaņtļõn touvõ pūol.
Kui sǟl juvist lǟb?
Voi sa min poigõ ka neist?
Un kunā sa tāgiž lǟd?” - “Nǟ,” kītõn mīez vastõ: “eggiļ ȭdõg ma sai jumāl kädstõ atļou un täm ūoņdžõl tuļ mōzõ.
Sin poigõ ma neiz.
Tämmõn lǟb juvist.
Un tāgiž ma lǟb täm iezõ kiela kōdtuoistõn aigõz.” 
Perīnai pallõn: “Vȯl nei juvā un aizvī min pūogan rōški ōriņi un leibõ - skuolsõ ju um vajāg.” - “Nänä, siedā ju tikkiž võib nuovīdõ,” atkītõn mīez.
Un perīnai sapand koț sillõ ōriņi, veššõ, leibõ, vȭitā, vozzõ, mõukõ un vēl rōdõ ka īd pūol tuontõ (~vīžsaddõ rubīļțõ), laz nuoāndag siedā täm pūogan.
Mīez set nagrõn īd, ku nei muļki rišting, kientõ nei aššõ võib piepiettõ un kis uskūb, ku touvõšt võib mō pǟl attūlda.
Võttõn koț sälgõ un lǟnd kuodāj, nopiddõn ōriņi, nosiend leibõ, vȭitā, vozzõ un mūdõ, mis sǟl um vȯnd, istīrõn rōdõ un äb ūo lǟnd mit sug touvõš, bet jellõn pids passouļțõ un piettõn kievāmmēļiži roušti un apēțõn un mitiņțõn ēņšta muļkiz rouv juvāmõks, koņtš kuolõn. 
Kr 54
Kui kurē poisõd voltsõ neitsõd jūr lǟnd
Se um vȯnd vaņtšti, ku vēl mäd kurē um pȯis vȯnd.
Nǟnd ta īd pūolpǟva ȭdõg, ku täm izā vanā kurē lǟb naizõn kilgõ un sǟl midegst tieb.
Pimdi ka vȯnd, ta äb ūo sieldõ nǟnd, mis vanā sǟl tieb, bet neijen ta um nǟnd un kūlõn, ku lovā tšīkstõb un vanā pids louvõ likūb.
Ta nuttõn: “Izā, mis sa tied?” - “Pfu māita, ku sa mīnda nuoädagtiz, pigā mūrdiz järā!” kītõn vanā. “Mis sa sǟl ǟmaks tied un mis sa tōšt jarā murdõ?” kizzõn pūoga ūd pǟl. - “Rumaļi, li neitsõd jūrõ, mis sa täsā vakțud un kizūd!
Ma tieb sinnõn veļidi un sõzari.”
Kurē apēḑõn un lǟnd neitstõd jūrõ.
Riek pǟl uztund pițki un vīmõ.
Ta puggõn īd āita pǟl vōrõz.
Ta kūlõn, ku allõ āitas ikš pȯis īd neits kädst midegst sǟdõb un neits kītõb: “Bet ku līb läpš, kis siz tǟnda apgõdõb?” Pȯis kītõn vastõ: “Se, kis illõ” un irgõn sīe neitskõks jellõ.
Ku kurē kūlõn, ku pȯis siedā kītõn, laz gōdõg se, kis illõ, ta mõtlõn: “No vot māita, min vēl līb nänt läpši sietõmõst!” un ailõn āita pǟld mōzõ.
Iekõs aizakkõn jālga täpand tagān un nuokīskõn amā täpand un ailõn jarā kui-jen set sõitõn, īdst-īd vaņtļõn tāgiž, voi set äb ailõt tämmõn lapsõks tagān.
Äb võtām kurēn sīe pa-vigāks, ku ta iz samuošta, ku iļ laps apgōdimi (!) sai jumāl pǟl kītõd, äb täm pǟl, un ku paldīņ ne set īrgist lapsta tiedõ.
Kurē aizailõn īd mõtsānaigõ un apistõn kūzõ alā.
Vīmõ kil äb ūo emiņț saddõn, bet ta vȯnd dikți väzzõn ailõmõstõ.
Tund ikš mīez naizõks.
Sǟl vȯnd zuogõ mōsõ.
Mīez kītõn: “Kurē tegiž täsā nuokīskõn!” Kurē mõtlõn: “Vot nälaima - tūļ apviskūb zuogõ, kurēn sī un nim vel līb näntõn zuogidi tiemõst!” un ailõn ädaläbats jarā īdõ nītõ.
Sǟl vȯnnõd vārza lūd.
Perīmīez tund un ievaņtļõn lūḑi un kītõn: “Kurē tegiž vārza jarā siend!” Kurēn vȯnd nälaima amši, kus set lǟnd, un ja midegst vȯnd nuotiedõd, siz mūžõm kurēn sī.
Kurē riek pǟl sōnd īd neits käddõ un tōnd siedā mõtsõ vīdõ un izpīkstõ neits kädst, bet neits eitõn rišt jeddõ un kītõn: “Se um kurē sī, ku neitsõdõn attõ lapst.” Ku kurē nǟnd rištõ, ku neitst ētab, laskõn neits vāldiņ un ailõn kriukõs-räuvõs eļļõ.
Ku vanā kurē kizõn, mis tämmõn vigā um, ta emīņț äv ūo sūst ulzõ sōnd nuokītõ ku “rišt, rišt!”.
Vanā mõtlõn, ku mingi eļļõ tuob rištõ, klõkšõn vǟrõd vizzõ un urgõn naiz sǟlga tagān louvõl.
Piški kurē iekõn tagān, naggõl pǟl sakīskõn bikšõdi, uzsaddõn jemān pǟlõ.
Sa mõtlõn, ku vanā um un ku ta tōb tegiž, kīskõn eņtšõn mag tutkām paļļõks, irgõn siz äbțõ pūogan aža ulzõ võttõ.
Pūoga ežmõks äb ūo aru sōnd, mis jemā tämstõ tōb, bet ku ta ienǟnd pōļast jemā mag tutkāmt, ta tulīņ aru sōnd, ku jemā tǟndapa-vanāks um pōrmõtlõn, bet äb ūo midegst kītõn, bet jellõn jemāks ie lebbõ, koņtš joud piepūtõn.
Jemā brīnõn, ku ni vanā neijennõ võib un nei juvā um, ku mit sug äb kīsk.
Bet ku juvist apvaņtļõn, nǟnd, ku pūpga.
Vȯnd kil ežmõks äbi pūoga jedst, bet neiku vanā äb ūo nuonǟnd - se um sīe irmõks, ku pūoga kītõn, ku rišt tulāb, maggõn vīž kūdõ, neiku mittõ likkõn ka äb ūo.
Vanā nai agā nuor kurē-jemā sīe ie iekōļõn, ku pūogan ju juvā um ku vanān, un jellõn pūogaks, neiku eļ dõržõn.
Un neikurēn emōņț äb ūo vȯnd mō pǟl lēmõst neitsõd jūrõ, bet jellõn pids eļļõ jemāks. 
Kr 55 
Otokar un Alvīn
Se um ju amūstõz, ku sies kuožõs, kus paldīņ Mustānum um, vaņtšti sǟl vȯļ ikš sūr nīn.
Sīes nīnsõ jelīz baron von Trommõl eņtš naiz lapskõks un eņtš bāndaks - ta vȯļ mierlōpitai.
Tämmõn vȯļ ikšammi tidār, siedā nutiz Alvīnõks.
Se vȯļ knaš un juvā sidāmõks läpš.
Baron von Trommelõn vȯļ sūr bānda lōpitajidi.
Ne keitõ pids mīerda eņtš lōjadõks broutšõ un akist uļizmō koigidi vizzõ, izlōpistõ un roušti toitõ aigõ vizzõ.
Mūḑi laskistõ ne tulīņ mō, mūḑi tegiž paņțõ mō allõ pagrõbõd sillõ, laz ne sǟl īž kuolõgõd nälgõ.
Ikškõrd ne nuoakist īd Sōrmō koig vizzõ, kis vȯļ õbḑõks lōțõt un broutšõz Rīgõ.
Koigmēḑi savõtistõ un toitõ aigõ un tapistõ mōzõ.
Sīe koig kaptõn vȯļ nuoŗ un väggi knaš pȯis.
Täm nim voļ Otokar.
Siedā ka ju ne lōpitāid piesprōdžist benk jūr vizzõ un tōštõ raļļõ pǟ mōzõ, iedõ sidām lōigi un pānda ilzõ tuoŗn pǟl jegā kilgõ īd pūol muntõn pairmõks.
Siz ailõz von Trommõl tidār nīnstõ ulzõ un sadiz poļļiņdžõl izā jeddõ mōzõ un pōliz kīņḑõldõks, laz jetāg sīe nūor knaš rišting jellõ, ku se um paskōḑ seļļõzõn nei aššõ kuolõ.
Tidār pōlandõks pǟl Otokar sai jelsõ (!) jettõd un eitõd pagrõbõ, laz sǟl kūolõg nälgõ.
Von Trommõd tidār Alvīnastiz jegā ie mōzõ pagrõbõ un toi Otokarõn vīnõ un leibõ, un nei se lekš īd āiga, koņtš ne īrgist īd-tuoistā mīliņțõ.
Īd ȭdõg Alvīn kītiz Otokar pǟl: “Tul īņõ un vȯļ brī rišting, ma sīnda izglōjbõd.
Bet ku sa tulād tāgiž sodavägkõks, siz set jegā min izā jellõ!
Siedā sin um nuozvērõmõst, ku sa siedā tied.” Otokar nuozvēriz, ku ta tulāb sodāvägkõks un iznōtsiņțõb sīe nīn amād lōpitāidõks, bet Alvīn izā ta jetāb jellõ.
Alvīn vīž Otokartõ pids mō aliz gaņgõ ulzõ kougõnd nīnstõ.
Otokat sidām ei luštīgõlõks.
Ta apakiz un nuobušiņțõz eņtš brūțõ un glōbijõd Alvīnõ un lekš jarā eņtš apvõtāmõz jūr.
Ku Alvīn kieriz tāgiž, tämmõn ētiz irm: se gaņg vȯļ täuž līkidi un seļļi näijoukõz miriņõd kard.
Ku Alvīn uzlekš ilzõ eņtš tubbõ, ta ei rujāks un kōgiņ nuomagiz.
Iļ sīe āiga Otokar sai sodāväggõ, tuļ Kuolkõ aigõ un pids mōdõ lekš Mustānum nīnsõ lōpitaid piezā iznītsiņțõm.
Pūold lōpitaid voļțõ nuolǟnõd mō pǟl lōpõm, neiku set piški daļa voļtõ, kis apsōrgist nīntõ un von Trommõltõ.
Otokar nuovodlõz eņtš zōldatõdõks, iejetīz sadā zōldatõ ulzõ vǟrõd tagān, laz uzpaššõ (!), ku näntõn äb uzbrūkõst sǟlga tagān ne lōpitaid, kis voļțõ lōpõmõz pǟl izlǟnõd.
Otokar īž nuoiekiz iļ mīn kōrandõ, nuotapīz vǟrõd vakțõ, atklõkšiz vǟridi eņtš zōldatõdõn.
Siz amād lekšta paļļõd mȭkõdõks nīnõ, sǟl īrgõz tulīt sūr taplõmõz märā.
Lōpitaid pidistõ vastõ neiku louvõd, bet Otokarõn voļ ju sūr pōrsvara un ka amād dūšigõd un nuorūdiņțõd mied.
Iļ sīe āiga koņtš Otokar aliz tōžõs taplõz, illõ von Trommõl eņtš naizõks ististõ tidār jūs, kis vēl kui tīera iz ūo.
Von Trommõl iekūldõn mȭkad (!) märrõun ourõmõst, kis tulāb pids strepidi ilzõ [?], ta tȭmbõz mȭka sāina pǟld mōzõ un ailõz tubāst ulzõ.
Alvīn un jemā kil pōlist un Alvīn akiz käddõ vizzõ un iz tō izzõ laskõ tubāst ulzõ, sīest ku ta tiediz, ku se um Otokar.
Bet izā iz ūo nuopidtõb un ailõz ulzõ sǟl (!), kus taplistõ.
Alvīnõn ei sidām nämierigõks, ta iekiz lovāld ulzõ un līdz ku ta attei uks vāldiņ, ta neiz, ku Otokar nustāb mȭka un raļļõb izān pǟ mōzõ.
Alvīn pagībõz.
Iļ sīe āiga Otokar satapīz lōpitaiḑi nīnsõ un ne zōldatõd, kis vǟrõd tagān eitõ, satapist nēḑi lōpitaiḑi, kis tuļțõ lōpimist kuodāj.
Ku amād lōpitaid voļțõ iznītsiņțõd, Otokar lekš Alvīn tubbõ un pōliz Alvīntõ pa-nāizõks, bet Alvīn kītiz: “Ma vȯļ amūstõz sinnõs un sin jedst ma um jellõn, bet neiku sa eņtš antõ sõnā un zvērõst mūrdist un tapist min izā mōzõ, ma äb või sin nāizõks vōlda, koņtš ma kuolõb.
Pierrõ kuolõmõt sa mīnda võid sōdõ, bet jedsõ äb.” Otokar kil izskaidõrtõz, ku ja ta äb vȯlks täm izzõ (~izā) jarā tappõn, siz täm izā vȯlks tǟnda mōzõ tappõn, bet Alvīn ei eņtš jūr un Otokarõn voļ lēmõst lǟlam sidāmõks jarā.
Bet vēl ju lǟlam sidāmõks ei Alvīn, siest ku ta atsōtiz Otokartõ, kienta ta mīļiņțiz emīņț ku eņtš jengõ.
Otokar aizlekš kuodāj un iestōjiz pa mierflot kapteinõks un dēņiz sǟl.
Alvīn eņtš jemāks aizbroutšintõ Rīgõ jelām un pidist ēņtšta ilzõ käd-tiekõks.
Ku Otokar sai kūltõ, ku Alvīn um Rīgõs, ta votšiz ilzõ un lekš vēl ikškõrd eņtš vȯnnõ kōļõm un Alvīntõ piepōlam.
Ku ta piezvaņiz sīe kod jūr, kus Alvīn jemāks jelist, tämmõn ukši attei ikš vanā prost nai, un ku ta eņtš kizzõmõz jeddõ paņ Alvīn tagān, vanā nai kītiz, ku preilõn äb pievõtā mitītõ un um rujā kuolõmõz pǟl.
Otokar arvarrõ lekš sillõ.
Alvīn jemā tǟnda savõtiz kīlmad sõnādõks, bet ku Otokar pōliz andõks, siz ta pieāndiz un lekš vaņtļõm, mis tidār tieb.
Kualvīn kūliz, ku Otokar attund siz gībiz jarā.
Jemā ailõz tubāst ulzõ, ku Alvīn un paldīņ jarā kuolõn.
Otokar nei ūškast jamstõd iekiz ilzõ, ieailõz Alvīn tubbõ, lāngiz tämmõn pǟlõ un īrgi räukõ nei kibḑistõz, ku brīnõm vȯļ jemān siedā kūldõ.
Nei Otokar pīliz mingõz stuņḑ Alvīn rīndad pǟl un butšiņțõz tǟnda, koņtš Alvīn attei sīlmad, apakiz Otokartõ, nuobutšiņțõz tǟnda un kītiz: “Min ārmaz drougõz, ma nuozvēriz, ku ma kuolõmõst sōņi äb lǟ sinnõn nāizõks, bet neiku ma vȯļ ni nuokuolõn un sa mīnda nustist pierrõ nōvõ ilzõ, siz ni man um sinnõn amā eņtš tuoiz igā, koņtš ma jelāb.
Kis võib Otokar vonnõ izkītõ un izkēratõ, siedā jegā īdõn eņtšõn um samuoštamõst.
Nei Otokar sai Alvīnõ pa-nāizõks, un ja ne äb uotõ jarā kuolõnd, siz ne vēl paldīņ jelābõd vondzist, koņtš kuolõbõd.
Un ja min armõd luggijid siedā äb uskõt, siz ma pōlab väggi: ligid Mustānum killõ, sǟl tēg vēl liedatõ vanād nīn mīrõd īd kȭnka sillõ (!).” 
Kr 56
Kui päp broutšõz touviž
Vaņtšti jellõn kovāl Ans.
Mitikš rišting äb ūo vȯnd seļļi, kienta ta äb ūo võind piepiettõ un piekrōpõ.
Īds riškõs vȯnd kutstõd päp un Ans ka.
Ans um sǟl piettõn roušti un tiend amḑi nikīdi.
Päp um nagrõn iļ muļkist rovst, kienta nei aššõ võib piepiettõ, un kītõn Ansõn, ku tǟnda ta kil äb või piepiettõ.
Ans kītõn, ku ta võib päppõ piepiettõ.
Päp kītõn: “Ja sa mīnda võid piepiettõ, siz ma sin āndab tiera sīek kūlda rōdõ.” Un nei nänt rõk um loppõn.
Īd nädiļ pierrõ Ans eņtš drougõks um saakkõn jougsõ vēžõdi un pūolpǟva ȭdõg lǟnõd molmõd piuvõkoddõ, sapannõd vēžõdõn kīņḑõld sǟlga pǟl un laskõnd, laz ne roppõgõd pids pivākuodā pȭrantõ un läbudi (!), īž nuoēḑõnd pa engiļḑõks vāldiš ōriņš un tībõd kilgsõ un vodlõnd, mis ni līb.
Tund kestār nei obbõ krūogõst, nǟnd, ku amā pivākuodā um apgaismiņțõd tuldkõks, kis likkõbõd.
Lǟnd päppõn kītõm.
Päp tund, tiend pivākuodā uks vāldiņ un iend jarāädagõn pīļõm.
Ans nuttõn: “Sa pivā mīez, tul druošõ tǟnõ, alā kartõg (!)!
Sa ūod nēḑi patiži roušti diezgan opatõn un pǟgiņi atkierõn.
Jumāl sōtiz mēḑi sinnõn tagān, ku mäddõn um vīmõst sīnda jelsõ touvõz täm jūr.” Päp iend väggi luštīgõlõks, ku ni sōb jelsõ touvõz broutšõ un äb lī kuolõmõst, sīest nōvõst tämmõn vȯnd irm.
Ta pallõn engiļi - Ansõ un täm drougõst - voi ta äb võiks kūlda ažḑi ka īņõ võttõ, ku tämmõn um zǟl nēḑi tǟnõ jettõ ne patlist rovst siegās. - “Miks äb, võtā, bet väggi sūr koț set äb, sīest ku kougõn um lēmõst un neiku äb sadā tāgiž, siz um tikkiž pagālam,” kītõn Ans.
Päp ailõn moizõ, aijõn amā moiz (!) ilzõ, ku ta broutšõb jelsõ touvõz, laz äbțõgõd sapānda kūlda ažḑi koțțõ, ku nēḑi ta võtāb īņõ, bet sīe ruoikõmõzõks um ikš kūlda bikār unnõn käp sillõ.
Siedā Ans drougõz um nǟnd, kienta Ans sōtiz läb tagān vaņtļõm.
Se tund tāgiž un kītõn Ansõn.
Tulīņ tämmõn tagān tund päp sūr kūldakoțțõks un kītõn: “No, ni võimõ broutšõ.” - “Voi um tikkiž?” kizzõn Ans. - “Nǟ,” atkītõn päp. - “Äb ūo, kus sin kūlda bikār ei käppõ sidāmīez loutšõ?” Ni päppõn ka tund mielõ, ku ta unnõn eņtš kūlda bikār, un ailõn tagān un mõtlõn: “Pațiesõ ne attõ engiļḑ, kui mõitõz ne ammõ tiedakstõ un iļ min bikār tež!” Võttõn bikār un ailõn tāgiž.
Ans siddõn kūldakoț vizzõ un siz pand, laz päp ēḑõg mōzõ un glūžõ pōļaz, laz puggõg koțțõ, mõitõz līb päppõn irm, sīest ku iezõ um lēmõst.
Päp nuoēḑõn paļļõks un puggõn koțțõ, mis Ans un piddõn vāldiņ.
Siz Ans aizsiddõn koț sū vizzõ un irgõn päppõ pids pȭrantõ vieddõ un siz iļ pivākuodā strepidi ilzõ un mōzõ, ežmõks lougõ, pierrõ kierdõ, kuijen set võind.
Päppõn irgõn poddõ, ta kizzõn: “Mis se pakūož um, ku nei dikți rabūb?” - “Se um grǟtisig (~patliz) passouļ rubižõd.
Ku tästā sōb lebbõ, siz līb juvist,” kītõn Ans un vel pōr reizidi krietnõ nuovieddõn pids strepidi un siz vieddõn pivākuodāst ulzõ leb īd dīk lebbõ. “Mis täsā um, ku nei kažži?” kizzõn päp. - “Täsā um vīmõdīk.”
Siz vieddõn Ans päppõ sigā(d)taļļõn piddõz.
Sigād irgõnd räukõ.
Päp kizzõn: “Mis täsā um?” - “Täsā kurē garād tōbõd sīnda eņtš käddõ sōdõ, bet ma äb ānda.” Ni ta vieddõn päppõ lambõdtaļļõn piddõz.
Lambõd räukõn(d), päp kizzõn tež: “Mis täsā um?” - “Täsā irgõbõd juvād garād sīnda tēriņțõ.” Siz ta vieddõn päppõ niemõdtaļļõn piddõz.
Niemõd mīgõnd, päp kizzõn tež: “Mis siz täsā pakūož um?” - “Täsā jumāl engiļḑ irgõbõd loulõ, kūl, ku ne āndabõd ieldõ.” Perizõks nuovieddõn Ans päppõ ibbisttaļ jūrõ, pakariņțõn päppõ īds kilgs ukstā naggõl pǟl un kūldakoț tuoiz kilgs ukstā naggõl pǟl un siz kītõn päppõn: “Pīļ ni täsā un voddõl mēḑi tāgiž.
Mēg lǟmõ sinnõn atļou tiemõ.”
Päp istõn koț sillõ (!) un vodlõn, kontš pigā jarā kilmõn.
Ūoņdžõl tund neitst taļ jūrõ un brīnõn, mis ne pakoțid attõ.
Nustõn īd mōzõ naggõl pǟld.
Päp mõtlõn, ku ne tǟnda vīb jumāl jūr un kizzõn: “Voi ni tikkiž vaļmõz um?” Neitst kītõn, ku vel bruokst äb ūo vaļmõz, ku vēl um varāz.
Neitst mõtlõn, ku päp um muļkizõks iend.
Attiend koț sū vāldiņpäp istõn pōļaz koț sillõ (!).
Päp iemǟnd eņtš dienast-neitstõ, brīnõn un kizzõn: “Mis? sa patli ka said touvõ vǟrõd jūrõ?” Neits irgõn nagrõ un kītõn: “Ārmaz päp, mis tēg blōḑõt! mis täsā patouvõ-vǟrõd - täsā set um ibbisttaļ ukš!” Ni päp kargõn ka ilzõ neku ukstõ, ku se um vȯnd Ans, kis tǟnda nei piepiettõn.
Nuokīskõn neitstõn širts jedstõ jarā, apsiddõn eņtšõn jeddõ un ailõn tubbõ.
Sīe uidkõks ta äb ūo nägțõn ēņšta mitīdõn.
Vast lȭinagst-aigõ tund Ans eņtš drougõks päp jūr tõitõd sīek kuldõ sōmõ.
Päp kītõn: “Se iz ūo kil juvist, ku tēg mīnda neijennõ piepietist,” andõn sīek kuldõ un pallõn, algõ tuoistā kõrd nei tiegõ.
Ans lǟnd drougõks nagrõs kuodāj, sīek kuldõ kāinalõs.
Bet mäd päp sīest āigast äb ūo mittõ kunāgõst sūslõn, ku tǟnda äb või piepiettõ. 
Kr 57
Iļ liestā kovalib
Vaņšti āigastiž liestād attõ vȯnnõd neijennõ un nei muļkist, ku rovz nēḑi krežildõks attõ veijõnd.
Pierāstpūol (!) liestād attõ kovālõks ienõd un rovz emīņț nēḑi äb ūot krežildõks sōnõd.
Siz rišting um izmõtlõn võrgõ, siz sīeks attõ tegiž rovz pǟgiņ lešti akkõn (!).
Bet ni liestād attõ ienõd vēl ju kovālõks, neiku rovz nēḑi võrgõks ka äb ūot sōnõd.
Siz rišting pierrõ izmõtlõn vadā.
Un ni sīe āiga sōņi vadāks akistõ lešti väggi pǟgiņ.
Bet ni neiku iznägțõb, liestād iebõd tegīž kovālõks un äb lǟtõ vadā sillõ.
Ni līb rištingõn tegiž ūtõ ažžõ izmõtlõmõst, bet mis ta ni izmõtlõb, siedā ma va muļki poiški äb tieda. 
Kr 58
Zīḑ un rištõd rišting
Perīnai kītõn: “Vanā zīḑ sa ūod kil, un ku sin äb vȯlks strimp, siz ma sin võtāks kil.” Zusk kītõn: “Ui, kas (!) sa mutlõd (!), kas (!) mul (!) mūžõm um strimp!
Tulīņ līb pik un ōskiļ.” Perīnai brīnõn, kurē, mis se pasõnā um.
Pievõttõn ka zīḑ iemōjõ.
Bet sīe sarõkkõks, ku zīḑ äb tuoḑ kiela kōdõkst kūtõ sōņi eņtš lovāld uldzõ tūlda.
Va Zusk äb ūo nuotsiešõn: kōdtoistõn sōņi nuomaggõn, lǟnd vāgiz perīnaizõn kilgõ.
Rišt paldīņ lekš maggõ, nei līb rištõd rišting, kiz zīḑidi tapāb,” - un nuopierslõn juvist dikți.
Zīḑ irgõn ourõ, räuvkõ: “Oi gevālt, oi gevālt!
Jūokšõn mõtsõ.
Eņtšõn pairmõks nǟnd, ku tīera rubīļ iļ sīe samaksõn.
Võttõn īd va kaloš (!) un āita tagān lieudõn tuoiz.
Jūokšõn näntkõks mõtsõ zīḑõn vastõ.
Zīḑ broutšõn pids riekkõ un nǟnd, ku kaloš (!) mōs.
Broutšõn jeddõpēḑõn.
Ievaņtļõn sīe tuoiz: “Oi, täsā līb tiera pōr!” ienuttõn zīḑ.
Iekõn rattõst uldzõ un ailõn sīen ežmõzõn tagān.
Īž lǟnd lambõks kuodāj.
Zīḑ tund tāgiž galošõks nei luštīgõl sviļpõs, ku ni līb juvā nuopeļļõmi - eņtš kakštuoistõn kopikt sōb iļ sīe pōr.
Lǟnd rattõd jūr apvaņtļõm, voi liebi tämmõn se lāmbaz um.
Bet nuobroutšõn sīe eņtš perīnaiz jūr, kus ta ežmõz lambõ vȯļ vostõn.
Zīḑ mõtlõn: “Ak sa vȯņ!
Pois tegīž iļ sīe āiga rattõd jūr, lambõ uldz un kuodāj.
Bet brīnõmõks toi lāmbaz tegīž äb ūo rattõd sizāl.
Zīḑ um lǟnd pigā mielstõ järā.
Sasmagās nei dikți ta um ourõn, ku amād zīḑõd saailõnd tämmõn immar.
Emīņț ta äb võind isnuttõ: “Oi zīḑ, zīḑ!
Un nei paldīņ vel zīḑõd kārtabõd rištõst neiīž ku kurē. 
Kr 61
Sūonīt (!) kāngar jūs pūtõn päp tämmõn vastõ broutšõ.
Kr 62
Kū tȭratijid
Kakš salaitõ (salājt?) at tōnõd lǟdõ salāndõm.
Ne at vȯnnõd mīez eņtš naiskõks.
Mīez naiskõks sarõkandõnd, ku um lēmõst kū jarā tȭratõm.
Vanā jumāl vaņtļõn touviš un mõtlõb: “Se äb ūo juvist, ku ma vēļõb nuotȭratõ näntõn kūdõ, - mõitiz lǟb amā passouļ ukkõ.” Un uzvieddõn siedā miestõ kū pǟl.
Kr 65
Võļ kōzgõnd
Īds kilās vȯnd ikš perīnai eņtš tidārõks võlūd.
Sǟl ienǟnõd se perīnai eņtš tidārõks, ku skrūodõr ka um tagān.
Amād attõ uodlõnd pǟmiestõ, sienõd, jūonõd un daņtšõnd.
Perīnai um tund räukõs skrūodõr jūr, kītõn: “Mis sa nei isteid, drougõz, nuotapist mäd pǟmīest(õ), kis iļ mēḑi gōdiz un (iļ) mēḑi uzpidiz!
Ni meg amād ūomõ pagālam.
Ta um kartõn, ku äb sadāks ni mierrõ, siz ta uppõks (!) jarā.
Un sienõd molmõd ku pigā pōrsienõd.
Sīepierāst ma iz sīe tǟnda. 
Kr 66
Kovāl Ans un päp
Kovāl Ans um võind amḑi piepiettõ.
Bet ikš päp um kītõn, ku tǟnda ta äb või piepiettõ.
Andz (!) um kītõn, ku võib, päp, ku äb.
Molmõd sasǟdõnd sīek kūlda pǟl.
Īd pūolpǟva ȭdõn Ans võttõn eņdž drougõ īņe, lǟnõd jougaigõ, saakkõnd vēžõdi un lǟnõd piuvõ-koddõ.
Ans um kītõn: “Alā kārta, sa uzusktõb jumāl-kalp, sa ūpd diezgan tsīņõn sies passouļõs.
Ans um kītõn: “Min jeds sa poļļindžõl alā eit, slaviņț jumaltõ, ku sa täm jūrõ võid sōdõ.
Strēk āiga pierāst päp um attund, sūr kūldakoț sǟlga pǟl.
Isvieddõn vel jõvist päppõ pids trepidi, siz vieddõn pivāst-kuodāst ulzõ päp-moizõ pūol.
Päp pigā um jarā uppõn (!): sū um tikkiž vietā täuž vȯnd.
Sigād urikšõnd.
Vīrtša briesmõg smirdõn.
Õbbist at irikšõnd.
Lambõd räukõnd.
Ni um drīz vȯnd ūomõg ka.
Neitst um tund niemõdi lipšam.
Tiend taļ uks vāldiņ.
Mõtlõn, ku päp kievām-mielkõks um iend.
Kievā-mēļi?
Kus touviš tēg ūotõ?
Niemõd-taļ jūsõ!
Täsā ma kim kõrd iļ pǟva kǟb.” Päppõn nei ka saddõnd neiku zvīņõd sīlmad pǟld jarā, irgõn vaņtļõ immar un nǟnd, ku rikțig um īž-eņtš niemõd-taļ jūs.
Ni um päp kil sōnd aru, ku se um tikkiž Ans pietuks.
Neitsõst vel midegõst äb vȯlks vond: ta um kōļõn ju tǟnda pǟgiņ kõrd.
Andõn Ansõn sīek kuldõ.
Se um lǟnd sviļpõs kuodāj.
Kr 67
Ikškõrd vȯnd ikš koig-kaptēn.
Ku ta um mierrõ lǟnd eņtš koigkõks, jegā kõrd vȯnd tōvaz un tūļ vastõ.
Ta um kītõn sīe kaptēnõn: “Mina um se kuŗē, kientõ sa vȯtšūd.
Tiem īd sädõmõz, siz sa sōd siestõ slikțist tūlstõ vāldiņ, siz sin līb jegā kõrd jõvā tūļ un sinnõn lǟb jegā kõrd, jõvist jeddõpēḑõn.”
Ni kaptēn um lǟnd kuodāj eņtš nāista vaņtļõm un vodlõn, kis tämmõn ni ailõb jedmõl vastõ.
Un se um ežmi ailõn kaptēnõn vastõ.
Ni kaptēn um ädagõn kil järā un mõtlõn: “Mis laz ma ni tiegõ?
Kaptēn um laskõn ānkaŗ sadām juonkõks mierrõ.
Nei um iend kaptēn pūoga kaptēn eņtšõn un kaptēn um sōnd kurēst väggõ kievāmstõz vāldiņ.
Miernōra kōzgõnd
Se um vȯnd āina (võttõb) āigal.
Ni um vȯnd savieddõnd (!).
Ni um kargõn se ikš ildzõ un vaņtļõn amā immaŗ, agā mittõ kuskõs äb ūo nǟnd mittõ midāgõst.
Ta um pand kiļļindžõl tegīž.
Vanāmīez um nūzõn ildz un vaņtļõn tegīž amā immaŗ, agā mittõ midāgõst äb ūo nǟnd.
Ni ta um mõtlõn: “Se ni um se kōzgõnd mīmõd.” Ta um lǟnd, laskõn rōški sīe lōja jo kōgaz sīest kuožõst, pand tegīž ānkaŗ pǟl.
Ni ta um kūlõn, ku neijen knaššõ spēļõbõd un lōlabõd neika touv-engõld.
Ta um vieddõn ānkaŗ ildzõ un tund kuodāj.
Sīe ma um kūlõn eņtš jemā-jemāst. 
Kui nōra um īd nūoŗ pȯis iepiettõn mierrõ upāndõm
Ne umad koppiļțõnd, vȯnd väggõ knaš vagā āiga.
Nagrõs vaņtļõn sīe nūoŗ mied-puoļiz pǟl un eitõn kädkõks, laz tulg īņe.
Nei lǟnd vied alā taggiž.
Nei um se nōra lǟnd tuoista kõrd vied alā.
Ni um kūlõnd (!) seļļiz knaš lōlamõz ēļ (!) vied aldõ uldzõ tulmõ.
Rōz aigõ, tund kolmõz kõrd se īž neitst vied pǟl ildz.
Vanāmīez um noädagõn nei jarā, ku äb ūo mūdõ mittõ midagõst võind, vieddõn ānkaŗ ildz un broutšõn kuodāj. 
Kr 70
Kui kaptēn um nōra koig pǟl vieddõn
Kolm miestõ at vȯnnõd sǟl pǟlõ: kaptēn, kok un tīmaņ.
Um vȯnd väggõ vagā āiga, se um vȯnd pierrõ jōņõ.
Tämā um tiend seļļiz pientist kieudstõ (~kiedišt) seļļi visktõb-leņtš.
Un ta um vieddõn sīe nōra ildzkoig pǟl.
Agā se um vȯnd pūolstõ rišting un allõ pūol kalā (tabārd).
Taum nustõn sīe tīrmaņ kokkõks ildz, laz tulgõd vaņtļõm.
Ne umād tunnõd vaņtļõm un amād ar brīlõnd (~brīnõnd), ku väggõ knaš rišting um se, bet se um slikți, ku jālgad äb ūot ku um pūol kalā.
Agā sīe nōran umad sei juokšõns kīņḑõld siļmstõ nei neika kreļļõd un nustõn aldz ne kakš kätā ildzõ vastõ nēḑi kolmõ.
Se tīrmaņ um lǟnd ītõ kabāl sīe vannõ jūr.
Jõga kõrd se nōra um nustõn eņtš kädūd un itkõn.
Ikškõrd se tīrmaņ um lǟnd, ni tämā un nǟnd, ku vied sizāl um vel pǟgiņ seļliže knašide naist-pūoļiže, nēļa - vīž kabālt.
Se tīrmaņ sidām äb ūo emīņ andõn mierõ.
Ja mēg äb laskõn täm taggiž, mäddõn võib islǟdõ slikțe.” Ni um kaptēn nūzõn ildzõ un lǟnd un võttõnd, laskõnd täm lougõ-lougõ mierrõ taggiž.
Ni ta um lǟnd pūojõ.
Kr 71
Piški pāina
Kr 72
Pāina ratstāb niemõ
Ku pāina tulāb sǟlgõ, siz munt kūlõbõd, ku ta muotšõb, pīkstõb.
Ni ta um lǟnd un pand nei un vodlõn, ku se niemõ um akkõn īgõm.
Ta um lǟnd un vodlõn.
Akkõn tegīž še niemõ īgõm.
Kr 73
Nūr-mõizõd nuovadās Tālsa tagān umad moizõs, mis nutāb Ūd-garten.
Se kaļāj um uzvõttõn iļ āigast sīe tiedõ un pand, laz set se izānd tūog siedā roudõ.
Izānd um lǟnd ikškõrd vaņtlõm - pūol smēḑõ um vȯnd rōda kabaļi, rōda tēmpõdõks täuž.
Ni um ju iļ pūol āigast.
Ni um vel ikš kū āiga.
Izānd um sōtõn tegīž suliz vaņtļõm.
Ni um izānd kītõn: “Ni ta min sōb tikkiž šamaksām dubiļț un ma täm viskūb smēḑšt uldz.”
Ni um kakš päuvõ vel vȯnd aigõ.
Izānd um sōtõn suliz tegīž vaņtļõm.
Ni se izānd um sōtõn teiz suliz vaņtļõm, mis ta pivā ȭdõn tagāb, pivā iezõ, ūd-āigast iez.
Ne umad sarõkandõnd sīe izāndõks, ku ja ta võib seļļiz notiedõ, siz ta āndab eņtš pǟ, un ja äb, siz kaļāin um āndamõst eņtš pǟ.
Agā ni izānd um kītõn kaļāin: “Sīe pǟ sa võid sōdõ, agā jedmõl äb, ku ma jarā-kuolõb, võtā pǟ amā rumpõks.
Un kaļāj um sōnd piepiettõd: ku izānd kuolõb, siz set ta sōb sīe miriņ-pǟ. 
Kr 74
Iļ kim-kǟngaļist
Kim-kǟngaļist vaņ umat, mis umat neitsõd eņtš läpši järā zūmõnd, - ne umat kim-kǟngaļist.
Se um kūlõn, ku dāņtšõb sǟl, bet pǟgiņ.
Kr 75
Iŗēl jeliz vanā mīez, Jōņ Vēnolt.
Se voļ lǟnd mõtsõ eņtš nītõ kievād varald aigõs.
Ni ta um mõtlõn kil: ni um slikți, ni um jōḑ.
Ku um ni jarā lǟnd, ni ta um tund kuodāj.
Ahā, min va bǟr um kūoltan-allõ!
Jōņ, voi ša ūod jeltsõ?
Ni ta um, va Jōņ, lǟnd kuodāj, saēviļțõn kīldidi sūr pǟgiņ.
Ni um tund: “Oxox, oxox!
Ni sa võid iedõ, kil ma sōb (~liedāb) mūdõ.”
Kr 77
Passouļ Juŗi
Siz Passouļ Juŗi kītiz, ku Kūolka nanās seis verštõ mierrõ sōb tiedõd mō-kabāl.
Un pierrõ sadā āigast sai tiedõd se Kūolka bōik.
Duoņig pivākuodā immar umat pǟrnad.
Sūr-izānd paņ sīe pǟrna rōda-vitsāks immär tagām.
Vel um Passouļ Juŗi kītõn, ku ne pǟrnad, mis atõ Duoņig sūr-riek-aigas stōtõd, ku ne sōbõd nuoraļtõd, oksād jarā neiku pielpūd.
Siz um vodlõmõst, kunaks se kabāl sōb mȯiznikād pǟ-lūdkõks brigdõd.
Vel um Passouļ Juŗi kītõn, ku ikš šūr suodā līb un ku siz ne zōldatõd, kien lībõd kruonõd pǟs, ne vīndabõd.
Siz ta um kītõn, ku rōda-riek sōb tiedõd Duoņigõ un Duoņigst randõ Kolkõ sōņ (se um ju notīkõn Iŗē sōņ) un ku siz līb Kūolkas piški pilsǟt.
Pierrõ um Duoņig-izānd akkõn tǟnda nīḑõm (~kiuzõm).
Kr 78 
Seis Mōzõ rōntõst
Siz um tund se mīez kuodāj.
Egipt buŗād äb ūotõ zīḑidi ulzõ laskõnd. 
Kr 79
Munā tikān kikim allõ
Ni lǟnd ūoņdžõl āndam siedõ - kanāmunā tikadõn kiķim allõ.
Mīez kizūb: “Voi ša kōļõst ka tǟnda?” - Ta äb ūo kōļõn.
Ni Pīpiņ Kōrli kītõn: “Ja še um buŗā pierāst pandõd, siž šie (!) rištingõn līb slikțõ iļ kolm pǟva (~pierrõ kolmõ päuvõ).”
No, ku ni um kolm päuvõ nuolǟnd, ni um Lōrm perīnai Sīkrõgõl iend muļkizõks.
Ni se mīez kõzizõks: “Mis se pa-atlaskõme um?” Kizzõn: “Mis siz ta tei tikād muļkizõks?” Andõn toiz paņ brēțļiže, laz läkkõ Pīpiņ Kōrli jūr, laz atlaskõg täm naiz.
Vanāmīez kītõn: “Ja munā um kațki, siz um naizõn kuolõmõst.” Võttõn paņ brētļiži, pand tuoistā kõrd Pīpiņ Kōrliž jūrõ.
Munā um vȯnd tīera.
Ni um Pīpiņ Kōrli atlaskzmn, ni se perīnai iend kovālõks.
Se nai vȯļ buŗanika.
Kr 80
Sū kūora jūs
Se mīņa um vȯnd tūl pǟlõ un se mīejemā tūl allõ.
Mīejemā lǟnd eņtš nuŗimõz pūogaks mõtsõ ainõ nītõm.
Ni irgõn tämmõn sū nei vändõzõks vieddõ īdõ kilgõ.
Ni umad lǟnõd pūogaks lȭnagiži-šiemõ.
Ni um lǟnd Pīpiņ Kōrli jūrõ.
Se um tegiž ents põntskõdõks võttõn kierõn sīe sū eņtš kuožõ tāgiž - ni um vȯnd sū tīera. 
Kr 81
Nēļa kõrd kolm-kimdõ kakš
Se um vȯnd, Prūs kēzaŗ um vȯnd.
Bet jēzaŗ tōb tieutõ, mis se um pa nēļa kõrdõ kolmkimdõ kakš.
Tämā um kītõn kēzarõn, ku täm attõ nēļa poigõ un ku jegāīdõn attõ kolmkimdõ kakš āmbastõ un ku näntõn um siedõ vajāg.
Bet ni se kēzar um tiend bal un sakutsõn ni se sūrd-mied tikkiž bal pǟlõ.
Bet mitikš ä või nokītõ.
Un nei ne ni ka tiebõd.
Se nōgõd-gērmaņ um kītõn nänt muntõn: ta väl tuoḑ šiedā kītõ, täm äb ūo brī kītõ.
Nu, ne āndabõd kakš un kuolmsadā (!) āndabõd, laz ta kītõg.
Ni um vȯd bal tegīž ne sūrd iendrāļõdõn.
Kr 82
Kurē un engõlz rišting jengõ vodlõmõs
Ni sīe periz āigastõs tund kūrē jūrõ jengõ sōmõ.
Ni jumāl um sōtõn eņtš engõl ka sīņe täm jeng tagān.
Ni ne at molmõd vodlõnd siedā jengõ, ku ta ni tulāb (!) ulzõ.
Ni sīe periz pǟl se rujā um laskõn sita kardõ - un se kuŗē um võttõn eņtš šūzõ nei aum.
Nei engõlz sai sīe jeng. 
Kr 83
Kui jumāl um lūond sīe passouļ
Siz ne attõ kǟnõd kurēks molmõd.
Kr 84 
Jumāl opātõb kuŗēst zōigõm
Ju jumāl kei mō pǟl, siz ta um lǟnd īdst kālmast piddõz.
Ne at kovaltõnd, ku tiemõst lōja un ratsiņțõmõst täm sīņõz laijõ un vīmõst mierrõ, upantõmõst täm jarā.
Ni um tund se mēstaŗ, ka kuŗē vȯnd.
Dēļõd um vajāg, zōigõmõst dēļõdi.
Ni um tiemõst krōigõd, kus se baļk (~bāļk) ildzõ panāb, ku võib zōigõ.
Ni ne at nustõnd sīe baļk ilzõ, notiend ne krōigõd tikkiž.
Bet kus sōb zōigõ ni - tiemõst pūst.
Ku ne at irgõnd zōigõ, äb ūo lǟnd jeddõpēḑõn, ambõd lǟnõd tikkiž ulzõ, äbiț äb ūo iend.
Ni se mēstaŗ um kītõn, tämmõn voļļi se Goljat mȭk, ku ta tuoji sīe, sīeks kōļõb zōigõ.
Ka äb ūo lǟnd jeddõpēḑõn.
Mēstaŗ kītõn: “Raḑļõmõst ambõd, siz um kōļõmõst.” Un ne attõ zōigõnd - ni um lǟnd jeddõpēḑõn.
Nu, ni se engõlz um lǟnd un irgõn aijõ sīe kīļ tagān.
Ne attõ kovāltõnd, kui ni sōb täm tutkām.
Un sǟl eļš um vȯnd Zālomõn päp sīe kuŗēn, um vȯnd lǟnd sīņe ju.
Kuŗē kītõn “ulz”, trietsõn ulz.
Nuotiend sīe rai.
Tiend tuoiz.
Un sīe ūomõg, ku ta ilzõ nūzõz, se jumāl, se voļ ežžõm-pǟva ūoņdžõl, ni ta um vȯnd jūsõ.
Un siest āigast se pūd zōigõmi un iend: panmõst kīļ tagān, siz um ju kievam zōigõmi, kuŗē iend uigõld (!).
Un kuŗē um vel paldīņ vizās. 
Kr 85
Kuŗēn at vȯnnõd niemõd īd sōraks.
Ni ta um pand engeldõn tiem laidõrd, sūrd tōļõd.
Ku ne at ni vȯnnõd vaļmõd, ni se jumāl um mõtlõn, kui ni laz tiegõ, - luomõst parmõd, ku ne sadabõd sälgõ  ne niemõdõn, jāmstabõd dikți.
Un pǟva ka stippõr dikți pallõn neiku, un ni sōtõn ne niemõdõn pǟlõ ne parmõd.
Ni um lēmõst votšõm.
Ku ta nǟb rištingtõ, siz ta nutāb “vu-vu, vu-v!” Lǟb jo kōgaz mõtlõb, ku se kuŗē tulāb tǟnda pieksām, ieb paikõl un nutāb tegīž “zilī, zilī!” 
Kr 86
Vīlkatõks sōnas
Un ni kōŗa-neitst, seļļi skuțk, vȯnd ka īds kubs sōnas.
Un ni se skuțl um ievaņtļõn, ku īd poisõn um tabār tagān.
Un ni ne āt tienõd jālgad vāldiž un ailõnd tubā jūrõz.
Un ne sōbõd tubā jūr, ni ka kūlõb, ku irgõbõd ne sōnalõst räukõ.
Kr 87
Kr 88
Vīlkatõks bōik uks tagān
Un ni ta kizūb: “Kis se um sǟl uks tagān?” - Äb rõkand vastõ.
Siz tämā vȯļ pa-vīlkatõksõks.
Ta ētab iļ pǟ, siz ta um rišting täiž.
Ku ta ieb pa-vīlkatõksõks, siz ta ētab vastõ päuvõ iļ pǟ.
Un ku tämā ieb teiž rištingõks, siz tämā ētab periņ päuvõ.
Eņtš kovalõz vel jūsõ - mēg nei äb võimõ ju. 
Kr 89
Pȯis perīnaiz tagān
Perīnai um vȯnd taļtšõ un kītõn, ku volgz duņtšõ vajāg.
Ni se perīnai ailõb jedspēḑõn un se pȯis ieb neika vel sīņe Sōrmōl.
Ni ta sǟl kikūb, äb sō vāldiņ.
Un ni perīnai tund, raḑļõn iļ kūora un opātõn, kui sōb ni täiž pa-rištingõks. 
Kr 90
Pitrõgõl Rānda perīmīez, ni, moštāgõd, taļž-pivād, ne at sōnas.
Pūoga kizūb: “Kus tōți um?” - Äbiț tōțõst äb ūo.
Pūoga ailõb aššõ vaņtļõm - voi mīnda tōvaz: tōți, moštāgõd. ibbist-taļtšõ un ni buŗūb ibbist järānds.
Ta voļ kuŗē kalps. 
Kr 91
Un siz um kuŗē tund, seļļi nūoŗ-izānd, viksõd sōpkõd jālgas.
Kr 93
Siņņi nīem lǟb gaisõz
Kr 96
Mierjemā nīn
Kakš kalāmīest at lǟnõd võrgõdi ētam mierrõ.
Ne attõnuoeitõnd võrgõd mierrõz.
Ta um smēkõn pīpõ.
Siz ne at vȯnnõd aššõ-aššõ at vȯnnõd sīe nīn jūrõ.
Un ne karitõd at vȯnnõd sellõzd gliemeiž kōvišt tiedõd.
Un siz at lǟnõd siemõ un at andõnd sīe kalāmīen ka siedõ un jūodõ.
Mis ne at sienõd un jūonõd, siedā ma äb tīeda.
Siz se mierjemā um tuond täm tāgiž.
Un vaņ nei kōgiņ ta um vȯnd jarā, kamär se toi um īd pīp um vȯnd nuosmēkõn un se toi pīp äb ūo vel vȯnd tijā.
Kr 97
Roudiņ kibār
Siz um vȯnd selli vanā Roudiņ.
Un siz sien um ka vȯnd jegā reid, ku ta um lǟnd mierrõ, siz tämmõn um vȯnd kaļḑi emīņ ku muntõn - Rīgõ-puoļi  kalāmīez.
Nu ta ikškõrd äb ūo tōnd mierrõ lǟdõ un ne munt pušnikad at tōnõd lǟdõ tegiž.
Ku ne võrgõd at vȯnnõd nuoeitõd mierrõ (siz at maggõnd iezõ īž jūsõ lōjas), siz um tund se mierjemā lōja jūr un kōļõ siedā kibārtõ un kītõn: “Vanā Roudiņ kibār um kil, bet vanā Roudiņ īž äb ūo!
No, ūoņdžõl kaļḑi täddõn līb kil.” Se mierjemā um lǟnd ni jarā, emīņ äb rõkandõn mittõ midāgõd.
Un ūoņdžõk um vȯnd pǟgiņ kaļḑi näntõn.
Siz vaņ ne vanād kalāmīed kītist, ku iz ūo midāgõd, ku tijād võrgõd voļțõ, ku lǟks set vanā Roudiņ kibār, kil siz kaļḑi volks (~sōks). 
Kr 98
Mierneitsõd
Kūolka nanā mõtsõs at kaitsõnd siņiži niemõde.
Ikškõrd um lǟnd ikš nai Sūr-rānda puold.
Un siz ikš kōŗa-paint um nuttõn tuoiz pǟl: “Griet, Griet, ajām niemõd mierrõ!”
Ikš niem äb ūo lǟnd ne muntõn īņõ mierrõ tāgiž.
Se um lǟnd toizõ pūolõ.
Un ku se nai ni um tund Piškiz-rāndast tāgiž, siz se niem um vel vȯnd sǟl Nanā mõtsās.
Kr 99
Ikškõrd um vȯnd ikš Passouļ Juŗi.
Ta um kǟnd pids randõ immar-kouțõ.
Ta um kītõn, ku roudist kielkõks irgõbõd rõkandõ pierrõ, tulbõd āigad - ne at telefon un telegraf strōțõd.
Um amād mägūd un rekīd sōbõd ilzõ kīstõd un līb nǟlga un Kūolkas līb piški pilsǟr un vīž verštõ miersõ līb mō-kabāl, kus paldiž um bōik pǟl.
Kr 100
Ta um vodlõn, ku ta jarā kuolõb un nūzõb ilzõ un täm līb vaidzig tǟnda.
Un siz tämā um rēkõn: matamõst mōn alā.
Bet ni ta um nei švakkõ vȯnd, ku ta um mõtlõn, ku ta kuolõb, un ta um mõtlõn, ku ta kōvab sīe rō kuskõz mōn alā.
Sǟl tubā jūs um vȯnd sūr pǟrna.
Se pūoga um astõn siezõ pärnõ ilzõ un paššõn, kus ta ni kōval.
Se keiž, kis täm pakab, laz se täm võtāg!” Pūoga um kītõn: “Kik pǟlõ!” Izā kītõb rišting pǟ pǟlõ, pūoga kītõb kik.
Un vanā mõtlõn, ku se täiž touvõst nutāb, un siz um iend ka kik pǟ pǟlõ.
Vanā um kuolõn.
Kr 101
Min izāizā um vȯnd poiški mōŗidi koŗŗõmõs Kūolka nanā mõtsās un um nǟnd, ku kakš valdõ miestõ attõ tunnõd, kannõd sūrdõ mustõ ärgõ.
Un siz pierrõ seļļi pūolvālda tikā neika täm jeman um vȯnd ailõn gadāg-pȭzõstõ piddõz un kaddõn jarāndõz.
Ku näntõn äb vȯlks irm vȯnd, siz ne volkst rōdõ lieudõnd.
Kr 102
Rō-kōvaji puniz mitšõks
Nä, ne atõ jõvā pannõd, nustõnd ilzõ siedā kațļõ, sīest beḑḑõrst ulzõ.
Un ne at ienõd tijā beḑḑõr kilgõ vankļõm. 
Kr 103
Ku vanāst aigiž ikš mīez um tund obbõ krūogõst kuodāj.
Ta um tund mõtsāst, kīraz īņiz, bet riek um lǟnd krūogõst piddõz un ta um rōz ju obbõ iend.
Nei ta um kūlõn īd ēļ, laz vodlõg tǟnda.
No tämmõn um iend irm un ta irgõn jūokšõ kuodāj.
Kr 104
Bottõrmaņ äb nuopidā pieldõ
Bottõrmaņ um lōja agā koig garā.
Ne īž bõvist (~teitõ) jõvād un sūrd lōjad un koigid un voļțõ dūšigõd kalāmīed un lōjamīed.
Ikškõrd ikš šūr lōja um un purtõn (!) mier pǟl.
Un ne lōjamīed at kūlõnd pǟgiņ kõrd, ku mingi klopūb sūr lōja rūmsõ.
Bet ne äb ūot sōnd aru, kis sǟl klopūb.
Un ni ikškõrd mier pǟl jõvā friš vegiz tūlkõks īd ȭdõn um vȯnd akkõ dek pǟl, lōja dek pǟl saps jūs pīlõn saps-mīez, rūormīez ruor jūs un munt mīed at vȯnd rōz jo kōgaz lōja dek pǟl.
Siz se rūormīez um kūlõn īd ēļ: “Ma äb või jemiņ nopiddõ, ma laskūb vāldiņ!” Bet ta äb ūo sōnd aru kah, kis siedā kītõn um.
Un nei tulīņ ka lǟnd kaņț šaddõn lōja pield amā purdõks un amād vāntõdõks.
Kr 105
Kaptēn tȭitab kurēn ežmõz, kis tulāb konnõ vastõ
Īd ȭdõn ku se kaptēn um vȯnd dek pǟl, siz tund täm jūr ikš vȭrõz mīez un kītõn: aš ta āndab siedā, kis ežmi tämmõn tulāb vastõ, ku iebroutšõb pilsǟtõ, siz ta aizviedāb (~nuopūŗtõb) siedā koigõ aššõ vālga-mōsõ (!).
Se kaptēn um tõitõn ka andõ.
Se vȭrõz mīez um võd se bottõrmaņ.
Bet eņtš jūs ta mõtlõn, ku siedā äb võiks tõitõ: võib vōlda, ku tulāb mingi rišting vastõ.
Siz ne at kūlõnd, ku dek pǟl um vȯnd sūr kamandõmi, laz laskõg ulzõ purrõd (!).
Un at kūlõnd, ku um veggõ tūļ, ku lōja ailõb aššõ jeddõpēḑõn.
Kaptēn ni mõtlõn eņtš jūs, kui ni laz sīest vȭrõst mīest vāldiņ sōgõ.
Ta um sōnd aru, ku se um se slikți garā, kuŗē, bottõrmaņ.
Siz ta kītõn sīe vȭrõz mīen, aš ta võib nuopiddõ siedā ānkaŗ-skēḑõ tutkām (!), siz ta sōb siedā, kis ežmi vastõ tulāb sadāmōs.
No se kurē um vȯnd siekõks mierõgs.
Un ku ni se lōja um lǟnd sūr jūonkõks, siz kaptõn pand, laz laskõg sīe ānkaŗ pūoj jūr.
Neku se lōja um lǟnd sūr jūonkõks, um vieddõn sīe skēḑõ lōja klīdzõst ulzõ.
No, un ku kaptēn lǟnd aigõ, siz kaptēnõn amā ežmõ um tund vastõ täm nai.
Siz ta um vȯnd väggõ luštīgõl, ku võind nei kuŗēst vāldiņ sōdõ, mõitiz vȯlks āndamõst eņtš naiz kurēn.
Se iz ūo bottõrmaņ, se um kuŗē vȯnd, se vȭrõz mīez.
Bottõrmaņ um jõvā garā jemīņ vȯnd.
Kaptēn kītõn: “Ni võtā siedā!” 
Kr 106
Kuŗē-jemā un täm pūoga
Tämmõn attõ pitkād ambõd, pitkā nanā.
Un se pūoga tegīž vaņ kovāltõb, kui ni võiks pievieddõ nēḑi roušti.
Tuontõ āigastõ ta um nei kovāltõn ikškõrd.
Un se jemā ītõ kabāl kudāb siedā vȭrta.”
Ma āndab rištingõn toiz mīel, toiz dabā, neiku ta īž ēņšta ārmastõb (~mīļiņțõb), nei ma võib rištingtõ pievieddõ.” Ni jemā um kītõn: “Se um rițțig, se līb jõvist.
Un nei ta ni lǟb pids passouļțõ. 
Kr 107
Vagāŗ un kuŗē
Ūoņiz-moizõd (~Jǟr-moizõd) vagāŗ, kis ku um vȯnd klousõb, sīe āigal se um vȯnd, se vagāŗ um lǟnd īd ūoņdžõl nēḑi tīe-roušti vaņtļõm.
Vagāŗõn um eitõn irm.
Ni ne āt seļļiz kabāl lǟnõd.
Ikš läpš um räukõn īds kuožõs un jemā täiž um kītõn: “Sīe võiks juŗē jarā-võttõ, ku ta nei rǟkõb!” Un vagāŗ um kītõn sīe kuŗēn: “Võtā ni, ni sinnõn um ikš!” Kuŗē kītõn: “A, se jemā sidāmõst siedā äb kīt.
Ja ma võtāb tǟnda, siz se jemā rǟkõb.
Ni ne at lǟnõd nei kōgaz, ku nēḑi tīe-roušti at nǟnõd, puolstõ bruokst-aigõ.
Se ikš tīemīez um iend paikõl um smēkõn pīpõ.
Se ni um ievaņtļõn, ku vagāŗ tulāb.
Se tīemīez um mõtlõn: “Ma ni ūob iend paikõl, ma ni sōb pieksõ.” Se mīez um nuosiļgõn un kītõn: “Siedā vagāŗtõ võiks kuŗē võttõ!” Kuŗē kītõn tämmõn, sīe vagāŗõn: “Kūl ni, vaņ še ni kītõb sidāmõst, laz võtāg sīnda jarā.”
Un nei ta ka um võttõn sīe vagāŗ sǟl tulīt un lǟns jedspēḑõn amā vagāŗõks.
Un tämpõz pǟvaks vagāŗ pagālam - äb siedā, kus vagāŗ um iend. 
Kr 108
Kuŗē un pițki
Ni se vanā ka um tiend.
Pițki sǟl um borātõn, siz se mustā um pistõn eņtš pierz ulzõ un ertlõn siedā pițkist.
Siz se vanāmīez viskõn tulīņ sīe lēḑ tämmõn pierzgõ.
Un siest pǟvast kuŗē seļļiž joug-ōkiš emīņ äb jelā.
Kr 109
Laz kīskõg!
Ikš vanā nai, va Militš Bil, se lekš un neiz, ku suiž um kīskõn lambõd jarā.
Siz ta um kītõn: “Laz kīskõg, laz, set ku mīnda äb kīsk!
Ni ta nei iesviļpõn (~uzsviļpõn) un kītõn: “Vai Jēz, voi min Trīn lāmbaz ka pagālam!” 
Kr 110
Mirīņ-lūd kōvami
Irēl tegīž vanā Taizõl.
Siz ne sǟl pīlõst, ku satuļțõ ne vȭrõd mīed, kis nēḑi vostist järā.
Ne sait järā mīdõd.
Siz īd ie, ku se pivākuodā sai iesveitõd, siz ne päpid at sabroutšõnd mõizõ, pǟgiņ päpide, siz umat īd ie garād murdõnd dikți mõizõs neitsõd-tubā ukše, ku nänt neitsõdõn um vȯnd neijen irm, ku ne äb ūotõ tuoḑõnd magatõ.
Un vel jo dikți murdõn nēḑi ukši.
Nei lǟnõd neitsõd tuoistā kõrd sīe päppõn tagān.
Siz se päp um lǟnd munt papidõn tagān.
Un se ka um jarā ädagõn iļ sīe ie un um räukõn: ui hui hui!
Un akkõn pieksam nēḑi kastidi sǟl.
Un sīe zīḑõn um vȯnd neijen irm, ku ta äb ūo tuoḑõn magatõ sīe ie emīņț.
Siz ta um võttõn eņtš pōna sälgõ un bäs kibārt lǟnd uldz paļļõ pǟkõks amā pōnaks.
Siz ta um set sōnd vieddõ īdõ jalgõ sōpkõz un tpi jāga iend paļļõks.
Siz ta um ailõn ukst uldzõ.
Ku ta um sōnd uldzõ siest krūogõst, siz um vȯnd vanā Lounits vastõ.
Se pōna um vȯnd ullõ mōsõ.
Täm glōzõd, pīpõd, mis attõ vȯnnõd, amād ažād attõ vȯnnõd kațki.
Siz at lǟnõd vaņtļõm, mis sǟl kōmaŗs pieksõnd at sīe iez, unsiz mūd äb ūot lieudõnd, kastud set.
Sǟl um vȯnd mirīņ-lūḑi sizāl.
Un siz um sōnd ildzõ tikkiž nänt blēḑib.
Un pierrõ se päp ei rujāks: broutšõz Gipkõ lōtõ pidām, ibbi voļ saputiņțõn tǟnda, siz ta vȯļ šamurdõn īd käd un īd jālga.
Un siz ta ei rujāks un mgiz āigast lebbõ azum pǟl un kuoliz pierrõ järā. 
Kr 111
Miriņ sōpkõd
Ikškõrd Irēl um štrandõn ikš koig, tund randõ.
Un siz ne koig-rovz at tikkiž jarā upandõnd.
Siz pierrõ laint viskõn aigõ nänt.
Siz um tund se kaptēn-jemānd ka aigõ un siz sien um vȯnd kuldi sūormõks sorms.
Un um vȯnd va Freimaņ Pētõr, vanā Taizõl, se um lieudõn, ku se upāndiji um vȯnd rāndanaigās.
Un ta um tōnd vieddõ sīe sūormõks mōzõ sīest sormst - äb ūo võind nuovieddõ.
Nei ta um akkõn sīe sorm sūzõ un vieddõn sīe sūormõks ambõdõks mōzõ amā lejāks, neiku iend paļļõ (!) lū.
Nei ta um sōnd sīe sūormõks eņtšõn.
Nei ta um lǟnd īd kabāl täiž pids randõ.
Un nei ta um lieudõn tegīž īd rišting, kis um vȯnd mōsõ.
Sien at vȯnnõd sōpkõd jālgas un ta äb sōnd sīe sōpkõz (!) mōz.
Siz ta um kīskõn amā jālgaks jarā sīe sōpkõz un vīnd kuodāj.
Se va Pētõr äb ūo kītõn mitīdõn, ku ta nei um tiend.
Kr 112
Ikš lutar päp vȯnd.
Ta um rujā vȯnd.
Bet se kutšõr um tiend sīe glōz kațki - ni äb emīț siedā kusta.
Kus ni sōb siedā kusta?
Ni ta um lǟnd īdõ taļļõ un sōnd niemõ kusta.
Ni ta vīnd sīe niemõ kuiž doktārõn glōzõks.
Kutšõr iz kīt sīe päppõn, kui tämmõn glōzõks nuotīkõn vȯnd.
Un broutšõn īdõz krūogõz.
Ȭdõg jūsõ.
Kīlma āiga um vȯnd un se krūodznikā um tuond sīe vāš ki krūogõ un se vāški irgõb (!) bēkõ.
Päp siedā kūlõb un nei se päp um ailõn krūogõst ulzõ iezõ un se kutšõr um pand ibiž jeddõ, ailõn tagān sīe päppõn.
Ni äb sōtõ aru emīņț.
Kutšõr broutšõn kuodāj un kītõn, ku se päp um jarā-kaddõn.
Siz at lǟnõd tǟnda votšõm.
Un at sōnõd sīe päp käddõ siest kōrandst rujā, jära-ädagõn, un siz at tuonõd sīe päp kuodāj un siz ta um vȯnd rujā un kuolõn jarā sīe rujāks.
Se um vȯnd vanāst va Rīnda päp nänt āigastõd. 
Kr 113
Ni um ikškõrd seļļi va vanā mīez vȯnd.
Sien ta um iskītõn eņtš nälaima.
Ni kiela kōd-toistõnõks ibbist irgõbõd iukšõ un potkastõ sǟl.
Se ni um sie ie vȯnd.
Ūoņdžõl ta um kīton sīe vanā mīen, ku ne ibbist attõ iukšõnd iezõm bet mittõ midegõst äb ūo nǟnd agā.
Siz vakț tegīž toiz ie neiīž.”
Jedmõl kiela kōdtoistõnd ibbist at tegīž iukšõnd un potkastõnd.
Ūoņdžõl vȯnd se izānd pagālam.
Ta um tōnd kutšõrõn slikțõmt tiedõ, tōnd sīe kutšõr nōvõ sōdõ, kītõn, ku õbbõst äb iet labakõmõks, siz ta um tõitõn tämmõn nōvõ.
Un siedā kuršõr nōvõ ta um tōnd sīepierāst, ku ta īž um kalpõn kuŗēn un ratstõn nēḑi ibiži, - siz tämā āndaks kutšõr jeng kuŗēn un īž jelāks set.
Kuŗēst ju um se pāina. 
Kr 114
Linād-roud-ōŗa pāina vastõ
Ku pāina ratstāb, siz võtāb panāb linād-roud-ōŗa pǟlõ un magūb iezõ.
Kr 115
Eņtš kolm-kimdõ āigastõ tāgižpēḑõn Rōkštõs sõzār kītiz, ku ne at kitkõnd ikškõrd duobide un ne nōțõd, sǟl um vȯnd nuosiļgdõd nōțõd pǟl.
Siz ne at jedmõl nuorõkāndõnd, ku mittõ midegõst äb ānda.
Kr 116
Se um vȯnd ikš misiōner, kis lǟb opatõs immar-kouți, Un siz ta um lǟnd paganõd mōzõ.
Un siz ta um lǟnd pids riekkõ un nǟnd riekaigās, ku ikš dāņtšõb immaŗ pū, lǟb immaŗ un immaŗ.
Ta kītõb: “Mikšpierāst sa nei dāņtšõd immaŗ šie pū?” - “Min um lušt, kis um tǟnda uzkazātõ, siedā pūdõ.” Misiōner um kītõn nei: “Se um jumāl, kis tǟnda uzpidāb.” Bet ta um vȯnd svǟtõ diegan, se paganõz.
Ni ta um lǟnd tämmõn piuvõkoddõ īņe.
Un nei ta um nagrõn, se pagānõz.
Nei ta um kītõn, mis ta um nǟnd, ku tǟnda ka um kēratõn sizzõl.
Un nei ta äb ūo lǟnd emīņț. 
Kr 117
Vanā Zuonkõ sōb eņtšõn nūoŗizānd
Vanā Zuonkõ vȯnd lōjaks Rīgõs un lǟnd vȯstām vonnõ, kui ta kuodāj võiks sōdõ.
Un ikš um andõn selliz piški kärp tämmõn, vostõn um: ku ta sīe pistāb kabatõ mier pǟl, siz līb jõvā tūļ.
Nei ka um vȯnd.
Munt lōjad pīlõbõd, tūldõ äb ūo, bet vanā Zuonkõ lōja set lǟb.
Ni ta um mõtlõn: vaņtļõmõst, mis se pa-kast um.
Võttõn viskõn mierrõ sīe kast.
Viskõn mierrõ tegīž tuoistā kõrd.
Lōja tulāb neiku labakõm äb ūo vajāg.
Bet kast kabats tegīž.
Bet kuolmõz kõrd äb ūo emīț vȯnd, bet lōja tulāb neiku.
Ku ni sōb rāndanaigõ eņtš konnõ, nei tsērõb ikš nūoŗizānd pids randõ un vodlõb vanā Zuonkõ rānda pǟl un kizūb tiedõ, az set āndag tiedõ.
Un ni um vanā Zuonkõn eņtšõn nūoŗizānd.
Un se um vȯnd se kuŗē. 
Kr 118
Kui nūoŗizānd um atstõjõn vanā Zuonkõst
Ikškõrd vanā Zuonkõ aizbroutšõn Duoņigõ eņtš nūoŗizāndõks.
Ni ne sīe pǟva at vȯnnõd Duoņigs un ȭdõn broutšõnd kuodāj.
Nuobroutšõnd Kūolka krūogõ jūr, nuolǟnd krūogõ.
Bet ni nūoŗizānd istõn bukfet pǟl, un kakš jūojist lǟbõd taplõm - vanā Zuonkõ set ni nǟb, mū äb nǟ siedā nūoŗizānt.
Nūoŗizānd tagān un trietsõb vanā Zuonkõ mierrõ, tōb upantõ jarā.
Sōnd Zuonkõ vālga-mōz, nei kierõb ilzõ un broutšõb kuodāj - nei nūoŗizānd ka īņõ un kītõn, az se vanā Zuonkõ tämmõn ni āndag tiedõ.
Ta kītõn: “Mingist tiedõ, ma ni sin võib andõ?
Tuo sittõ!” Kuŗē iezõ satūond sittõ neiku tubā ukst tǟdõd tikkiz, ku äb sō uldz ka emiņ ūoņḑzõl.
Ta vȯļ vostõn Rīgõst tǟnda: lǟnd vȯstām vonnõ, kui ta kuodāj võiks sōdõ. 
Kr 119
Droušõ neitst
Irē päppõn at vȯnnõd kolm neitstõ.
Un ta um lǟnd un võttõn īd rišt jūstõ īd sǟr-paggõl un vīnd moizõ un näțkõb nänt neitsõdõn.
Ku tämā ni um tund kālmad-tarāst tāgiž, ni um vȯnd pivākuodā jūs sūr vālda mīez.
Ni ta mõtlõn nei, ku tulbõd tǟnda ädaktõm sǟld mõizõst.
Ta äb kārta sugid, ta set lǟb jūrõ sīe vālda mīen un kīskõb sīe palāg järā immõŗt un vīb moizõ.
Un nei ne sǟl strīḑõbõd tubās.
Kolm kõrd ta um kloppõn nei ītõ kloppõmõt.
Siz at lǟnõd päppõn kītõm, ku nei um.
Siz päp um tund un nuosveitõn siedā neitstõ un sōtõn, laz ta vīgõ tāgiž sīņ pivākuodā jūrõ, kus ta um võttõn sīe palāg.
Nei lǟnd un lǟnd un kaddõn järā, äb ūo tund tāgiž emīņ.
Lǟbõd ūoņdžõl vaņtļõm - kālmad pǟl, pivāskuodās, mittõ kuskõs neitstõ, kaddõn jarā neiku vieddõz. 
Kr 120
Rō-kuŗē ädaktõb punist mitšõ
Un siz ta um kǟnd rōdõ kōvamõs, vel tämmõn at kakš vȯnnõd.
Ni vȯlks nustāmõst sīe rō-kast uldzõ.
Nei sien um eitõn irm sīe puniz mitšõn.
Se um irgõn räukõ Jēzõ pǟl, ku ni võtābõd täm järāndiz, laz ne munt tǟnda glōibõgõd.
Kr 121
Kuŗē nuosīļgõb, kuŗē nuokītõb: “Mis seļļiz smurgiļõks tīeb!
Siest ma midegõst äb sōmõ agā, jetām täm mierõgs, laz ta māita täs märgandõg!”
Nei kuŗēd lǟbõd jedspēḑõn, kakš un kolm, nei ne at su- llist īņe, äb ūo ikšiggiņ.
Nei ta võtiz eņtš rō, lekš kuodāj. 
Kr 122
Vanā Ōņa um tund ȭdõn Kūolkast pids randõ un nǟnd, ku Vanā-Rūotš tarā-tutkāmõs um pa’llõn tu’ļ.
Ta um lǟnd jūrõ, smēkõn pīpõ, pand si’žži pīp pǟl, bet pīp äb ūo pa’llõn nänt sidudõks.
Kakš šūrdõ pi’ņņõ at kikkõnd sǟl tuln-aigas.
Siz Ōņa um sieggõn eņtš stokkõks nēḑi si’žži un irgõn lǟdõ järandõz: ku nǟb seļļist sidud, siz mingiz ažā panāb si’llõ agā siegūb stokkõks, siz ta ieb mō pǟlõ pa-rōkõks; ja ǟb aiztiek tǟnda, siz äb ie mō pǟlõ.
Nei ta irgõn lǟdõ kuodāj.
Neika ta um sōnd rānda pǟl, nei irgõn sūr pū-klutš täm jālgag pǟl tūlda.
Se vȯļ siest rō’-kuŗēst se tǟnda ädaktõz.
Ni ta äb ūo võind tūlda pids randõ.
Siz ta um pids siedā jūomõ ī’l tund Zuonkõ sōņõ, jarā-vä’zzõn un ka’iži (~ka’žži), un klutš tund pids randõ – ta vȯļ seļļi kuŗē, kis iz või vied si’llõ lǟ’dõ.
Ōņa lǟnd Zuonkõl i’ldzõ – ni um vȯnd klutš jālgad pǟl täiž tämmõn.
Vanā um räukõn un ouŗõn, kamärt Zuonkõ rovz at kūlõnd.
Ne at lǟnõd tǖnda glōjbõm.
Siz ta um sōnd Zuonkõl un sǟl ta um ma’ggõn iļ ie.
Siz ūoņdžõl at lǟnõd Zuonkõ õbizõks broutšõ vaņtļõm – siz um vȯnd sūr tšupā rō’dõ mō pǟl.
Se klutš um ka’ddõn jarā: ku munt ro’vz tu’lbõd jūrõ, siz äb-juvā garā lǟb jedspēḑõn. 
Kr 123
“Kis keiž panāb, se täm võtāb.”
Mingid vanād ro’vz, kis kūolõbõd järā, ne panbõd rō’ mōn alā.
Eņtš lapstõn ne äb āndat sīe pǟl ku ne nūzõbõd ildzõ pastar-pǟvan, siz ne sōbõd ī’ž sīe rō, võtābõd īž tǟnda.
Ikš um pand rō mōn alā un ta um kītõn: “Kis keiž panāb sīe rō’, se täm võtāb!” Siz se pūoga um nuokūlõn, ku izā nei um kītõn, - izā um rī’ beḑḑõrõz gläbbõn sīe rō, se pūoga um sǟl ō’j tagān nuokūldõn.
Vanā um kuolõn kolmõs pǟvas jarā.
Ni pūoga um võttõn sīe izā, vīnd sīņ rī beḑḑõrõ (~rī’žõ) un sīe izā kä’dkõks ta um ko’uvõn un siz um sōnd rō’ kä’ddõ.
Nei pūoga sai sīe rō’ eņtšõn.
Kr 124
Vāldad krǟpiļḑ
Ikš juvā mīez um pand rōdõ.
Un ni ikš mīez lǟb pids riekkõ.
Ni tämmõn sugūb ikš vȭrõz mīez kilgõ.
Se kītõb tä’mmõn, laz ta pūstõg täm krǟpiļd jarā, - tämmõn tilkõnd nanāsr sūrd pitkād krǟpiļḑ uldzõ.
Ni se mīez um pūstõn tämmõn.
Un nei se mīez um sa’ddõn mōzõ nei gīl-gil-gil täm kilgõ un ka’ddõn jarā.
Un siz um vȯnd sūr rō’-tšupā ki’lgsõ tämmõn – õ’bḑi rō’, sīest ku tämmõn voļțõ vāldad krǟpiļḑ.
Ku tämmõn vȯlkstõ vīrist, siz vȯlks kūlda rō’.
Kr 125
Iļ kim-kǟngaļõz
Ikš mīez um lǟnd ȭ’dõn mõtsõ õbiži piegiļțõm.
Ta um lǟnd kīn pǟl ma’ggõm.
Ni ta um kūlõn, ku tulāb ailõ ikš un ailõb kīn pǟl i’ldzõ.
Un se um vȯnd kim-kǟngaļi un vīlkatõkst at trietsõns siedā kim-kǟngaļist.
Un ni ta um istõn sīe kīn baļk pǟlõ, jālgad tänkõbõd ullõpēḑõn, un ni ta ertlõb nēḑi vīlkatõkši: “Ikš jalgi (!), toini (!) jalgi (!) kutš är!” – nei ta um lǟnd.
Se kim-kǟngaļi vȯlks siend sīe mīež jarā.
Ni se mīez um pu’ggõn nei vāgiž, vāgiž sīe kim-kǟngaļizõn (~kim-kǟngaļin) jūrõ un grūžõn täm mōzõ.
Nei vīlkatõkst at kīskõnd täm lō’igi, sienõd järandiz.
Ni se mīez ei je’llõ. 
Kr 127 Iļ mier-rov kōzgõnd
Ni kakš mīest at lǟnõd va’ddõ viedām mierrõ.
Un ikš um vond muskant.
Täm at vonnõd spēļõd īņõs.
Ne at eitõnd ānkaŗ si’llõ un at vieddõnd sīe ānkaŗ-platš lūomõd jarā.
Siz ne at apistõnõd un sīenõd.
Siz se ikš um pand ma’ggõm un tuoi um spēļõn.
Ku ta um spēļõn, siz um tund ikš naizt-pūoļi, vālda širt (~ ež-ō’rõn) um je’dsõ vond.
Siz se um kītõn, ku nei knaššõ võib spēļõ, laz tulgõ näntõn kōzgõni spēļõm, ku nänt ānkaŗ voļļi nänt kīndõks allõ, ku näntõn tulbõd brūţõd kuodāj, ä võitõ tu’bbõ sōdõ, laz tulgõ võtām eņtš ānkaŗ jarā.
Mier-pūojsõ um vond mier-ro’vdõn tubā un sǟl at vonnõd kōzgõnd.
Ni se neitst um kītõn, laz se muskant läkkõ tämmõn īņõs.
Bet ta um kītõn, ku ta upāndõb jarā, ku ta äb või lǟdõ.
Neitst um kītõn, ku ta āndab eņtš širt tämmõn pǟ pǟlõ, siz äb upānt.
Nei ne at lǟ’nõd.
Ni um vond knaš sūr glōzi tubā un riktig nänt ānkaŗ um vond sǟl kīndõks allõ.
Ni ta um nustõn sīe ānkaŗ jarā un īž um lǟnd tu’bbõ.
Un brūţõd at tunnõd kuodāj.
Nei um vond nei-jen kōznikidi – tubā täuž.
Un ta um spēļõn ni sǟl un sīenõd umāt un tikkiž um vond sǟl nei-īž neika mō pǟl – vāldad lēbad, jūomn-aigād.
Ni se muskant um tund eņtš laijõ tāgiž.
Un immõr täm spēļõd um brūţ siddõn sīlmad-ō’rõn – vālda ō’rõn, narmõd tutkāmõs, pu’nnizt strīpõd sizāl.
Siedā ta um piddõn pa-mǟdõltõbõks un um ro’vdõn nägţõn, laz riktig uskõgõd, ku se um vond nei.
Kuoštrõg (Kr 127)
Griet Skadiņ (s 1863)
10. III 1922
Kr 128
Jeng āndami kurēn
Sǟnagõl um vȯnd ikš mīez, va Mițțõn Aņdrõks.
Se um kuŗēn kalpõn.
Ni tämmõn um vȯnd ī’d jeng āndamõst kuŗēn – ja ta äb ānda, siz ta ī’ž um pagālam.
Nai um vȯnd tämmõn kuolõmõz pǟl rujā lovāl, nei sīe naizõn ūoks (!) lǟmõst (!).
Bet ni ta um sōnd kilāst īd seļļiz nūor polākõz.
Un sien ta um kītõn, ku lǟmõst mõtsõ ōpšidi kōvam, laz poiški ka tulgõ.
Nä, ni ne at lǟ’nõd mõtsõ.
Ni ne at kōvand.
Ni sīe polākõz ta um pand kōvam, ta īž täi’ voglõb ullõ, laz tulgõd ne ōpšõd.
Nei polākõz īdõ kabāl kōval.
Ni um nei tõvāks nuokoudõd, ku ni polākõz emīņ ä või ulzõ sōdõ.
Nei va Aņdrõz gōžõb mō pǟlõ polākõn.
Polākõz ieb beḑḑerõz.
Ī’ž lǟ’b kuodāj jedspēḑõn.
Ni se jemā äb savoddõl eņtš polākõst ni ta irgõb räukõ un votšõ.
Ta lǟb ki’zzõm un munt ro’vz kītõbõd, ku va Aņdrõks um vīnd mõtsõ sīe polākõz.
Ni ta lǟb Aņdrõks jūr ki’zzõm.
Se äb tō kītõ ežmõks, kieldõb.
Munt rov amād pǟlõ, ku tämmõnum kītõmõst, laz tulgõ näțkõm, kus ta um pand sīe poiškiz.
Nä, ni Aņdrõs um lǟnd, um vīnd sīņõ, kus se poiški u’m.
Ni at irgõnd kouvõ un kpuvõnd polākõz uldzõ – poiški pagālam.
Aņdrõks kītõn, polākõz iend kōvam, ta um tund kuodāj.
Nei um Aņdrõks nai va Trīn iend tierrõks.
Kr 129
Kō’d-a’rlimi voļg ratstāb ni’emõ
Niemõn um kǟnd pāina sǟlgas – jegā ūoņdžõl ka’ižži – un ä või nuovakțõ siedā painõ.
Ni ikškõrd um lǟnd perīnai, võttõn kīņḑõl-tu’l īņe, laz siz nǟgõ.
Siz ta um pand sīe kīņḑõl-tu’l paņ alā.
Un neiku ta kūlõb, ku se niemõ irgõb īgõ, siz ta tȭmbõd sīe paņ pǟldõ järā sīe tu’llõn – siz ta sōb kä’ddõ, nei ta lǟb niemõ jūr aššõ roikõ sǟlga jūr.
Sōb puol-ie aigõz, nei niemõ īrgõb īgõ.
Nei ta tu’l vādiļ, nei lǟb niemõ jūr, panāb käd sǟlga pǟl, nuo-akub sǟl vi’zzõ sūr kō’d-a’rlimiz volg-puolstõ kōd-arlimi, pūoļ īds ku’bs.
Perīnai um kīskõn sīe volg kațki, iedõn kațki sīe ī’d pūol siedā vōlkta.
Nei toiz ūoņdžõl säl-īž kilās ikš vanānai murdõn jālga kațki – ni um pāina kä’dsõ, se se vȯļ se pāina.
Kr 130
Koig-mīed smilgõd jūsõ
Smilgõ-mīed, ne at sūrd-sūrd mīed vȯnnõd.
Mäd rouvõn um irm nēšti.
Ne atõ īž eņtš kabālõš je’llõnd, selliz sūr mõtsis, sieldõ äb tīeda.
Ma ūob kūlõn, ku mingi koig um štrandõn.
Siz at ne koig-mī’ed lǟnõd sīņ i’lzõ un tienõd tūlda, pielõnd tuln-aigas.
Siz umat tunnõd kakš šūrdõ smi’lgõ-miestõ, neiku näntõn um vȯnd irm.
Tunnõd mõtsāst uldzõ, tunnõd jū’rõ, istõnd mō’zõ.
Ne mī’ed at mõtlõnd, ni ne lībõd pagālam, näntõn äb või vastõ pi’ddõ, aplam sūrd attõ.
Bet briesmig jõvād ro’vz at vȯnnõd, jõvist at rõkāndõnd, ä’bțõnd näntõn tuonõd näntõn leibõ, vo’zzõ un nēḑi uzvõttõnd, vīnõd eņtš kuodāj – armõd rovz at vȯnnõd.
Vaņ, kārtab nēḑi sīest, ku ne at nei briesmig sūrd.
Ku āiga iend vagāks, siz ne sōnõd tegīž eņtš koig sōnõd vādiļ, siz ne at lǟnõd jedspēḑõn.
Se um vȯnd vȭrõs mōs, seļļiez mier salād (~kōland) pǟl, sǟl ne jelābõd.
Emīņț ne smilgõ-mīed iztiekõbõd mõtsā-luomõdõks.
Kr 131
Kolm smilgõst
Ikš smilgõ-mīez um vȯnd seļļi, kis um zōigõn pūḑi īd mīen.
Nai un mīez un lapst at vȯnnõd ka sellist vȭrõd ro’vz at vȯnnõd, tienõd sīņõ tubā nänt mō pǟlõ.
Nu, nei zōigõn dēļidi, se smilgõ-mīez, īž žōigõn nei lougõ, bet mie sīlma jeds um näțkõn, ku nei kierdõ jelāb.
Un se mīez um kītõn, mis ta nei kierdõ jelāb, äb ūo ruoikõmõst.
Un ta um kītõn nei: “Se äb ūo kierdõ, se um briesmõg lougõ.”
Nei ta um zōigõn tämmõn neijen dēļidi, ku ta sōb eņtšõn jelud nuotiedõ.
Siz se mīez um kītõn nei, ku tämmõn vȯlks sudmaļ vajāg, jo’uḑi vaidzig.
Se smilgõmīez um kītõn, ku tämmõn um vel ikš ve’ļ, kis jovāb.
Nei ta um kītõn, aš tō’b, ta kutstūb eņtš ve’ļ.
Nǟ’, mīez um kītõn, laz kutsõg.
Nei ta um kutsõn.
Ni um tund se ve’ļ – vel ju sūr ku se.
Ni se ve’ļ um irgõn jo’uvõ.
Jouvõn tämmõn neijen jouḑi, ku tämmõn āitad tǟdõd.
Nei se smilgõ-mīez um kītõn, ku tämmõn vel ikš kolmõz ve’ļ.
Se um kītõn, ku laz kutsõg siedā kah.
Siz ta um kītõn, ku siedā äb või paldīņ nuokutsõ, tǟnda um lǟ’mõst votšõm mõtsõ, ku ta um jo kougõn.
Ni ne at lǟnõd mõtsõ votšõm tǟnda un ni at nǟnõd, ku īd sūr mä’g pǟl istāb – vel ju sūr ku se toi tegīž, sūr-sūr neiku irm, tībõd sūrd at vȯnnõd sǟlgas.
S ve’ļ um kītõn, laz ta tulgõ mō’zõ mä’g pǟld tä’mmõn jūrõ.
Ni ta um tiend ne tībõd laigald un a’ilõn mō’zõ, neiku amā mõtsā um īrgõn.
Nei sīe mīen um eitõn irm, ku seļļi tōvaz um.
Smilgõz um kītõn, ku tämmõn ni um istamõst un ka tǟnda kutsūb, siz tämmõn um ailõmõst, ku ta āndab sīe perīmīen, kis tieb je’llõ, juvā tūl, ku ta tō’b, laz võig juvišt jouvõ.
Ni ne at lǟnõd kuodāj sīe perīmīe jūr.
Bet se perīmīez äb ūo siedā sūrd smildzõst tō’nd, sīepierāst ku ta väggi aššõ um ailõn.
Ta um atlaskõn tǟnda un siz se sūr smilgõz um ailõn mõtsõ neiku.
Un nuorīḑļõnd sīe veļļõks: se ka äb ūo tōnd, ku ta nei aššõ um ailõn.
Ni se ežmi smilgõmīez tämmõn um kītõn, ku täm vel ikš piški ve’ļ um.
Ni se mīez tōb siedā ka nǟ’dõ.
Bet smilgõz kītõb sīe mīe pǟl, laz valāg kațļõ vietā un siz pangõ kōnd pǟlõ un tiegõ tu’l alā.
Siz ku irgõb kiedõ se kațļā, siz laz võtāg kōnd jarā un siz kațļāst tuļļi se piški ve’ļ uldzõ, laz set sōrgõg ēņtšta jarandõz sīe kațļā jūst, sīepierāst ku ta äb kita ēņtšta järandz.
Nei se perīmīez ka um tiend.
Kațļā kieb, võttõn kōnd jarā.
Ni um ailõn kațļāst tuļļi ouŗ uldzõ, un ni se smilgõz um kītõn, ku se um täm ve’ļ, se ouŗ.
Ni se ežmi smilgõmīez um izkītõn sīe mīen, ku tämā um se ve’ž, kis juokšõb, ku sīepierāst tämā nei lougõ jelāb.
Un se kierdõ veļ, kiz ailõz, se voļļi se tūļ, kis pūgõb, sūr tōvaz.
Un se piški veļ um se tuļļi ouŗ.
Un ne kolm attõ nei vȯnnõd ne kolm smilgõmīest.
Ku se vagā āiga um, siz se tūļ istaji sǟl mä’g pǟl paikõl; ku tōvaz um, siz ta ailõb mä’g pǟld mō’zõ.
Varbūtiz, ku poiški um kītõn.
Ma mõtlõb, ku um lu’gdõd kah rōz, – siedā ma ni kil äb ūo kūlõn rāndas.
Kr 132
Mīez ratstāb pidz gaisõ
Ikš um ratstõn õbizõks, se um kuŗē vȯnd.
Ikš mīez um lǟnd pids riekkõ.
Kuŗē võttõn täm pǟlõ õbiz sälgõ.
Ni ne Kūolkast nūzõnd ildz gaisõz un ar Saksā-mōlõ ratstõnd.
Siz vaņ õbbi um kleppõn.
Ni se mīez, se kuŗē, kien se õbbi um, um ki’zzõn: “Voi sa tiedād jah, mis se pa-kuož um?” Mīez um kītõn, ku ta äb tieda.
Siz kuŗē um kītõn, ku se um Īrlou (~Nū-moizõd) pivākuodā spitš, un kītõn, ku se um amā pitkā spitš.
Nei um broutšõn.
Mīez um nuoädagõn, kītõn “voi Jēz,” – nei ka’ddõn tikkiž järandiz.
Kr 133
Kuŗē tōb joudõ Kōļõ
Ikškõrd kuŗē um taplõn nūoŗ poisõks.
Kuŗē kītõn, laz läkkõ joudõ kōļõm, – riek pǟl um satiekõn.
Un siz se pȯis um kītõn nei, eitõn rišt jeddõ: “Jēzõz Kristõz, tu’l sa minnõn a’bbõl!” Kurē um kītõn nei: “Ā, tēg ūot kolm, ma ūob ikšiggiņ!” Nei kaddõn järā, set ku īrgõn mõtsā, pūd luoutšõnd, neiku mūḑi lǟnd kațki.
Kr 134
Kuŗē Pōrap-vanā jeng tagān
Va Pōrap perīmīez um kalpõn kuŗēn.
Un ni um vȯnd āiga, ku kuŗē tōb täm jengõ.
Ni ta sakutsõn ne kilā perīmīed eņtš jūrõ ī’d ȭdõg un jūond vo’ltõ lōda jūs.
Se perīmīez um mõtlõn: ta istāb sidamtõ, munt immaŗ, siz kuŗē tǟnda kä’ddõ äb sō.
Ne attõ jūonõd lōda jūs.
Uzre’iz tulāb seļļi tōvaz, neiku mūrdab pav’issõm aigist ku’bbõ.
Ukš pōkõb vādiļ, tu’ļ kistūb järā, mīed set tundõbõd, ku Pōrap pugūb lōdan alā un lǟb jedspēņ lōdan aldõ ukst uldz.
Kamät sōbõd tu’l ildzõ, amād ukst at vādiļ, nǟbõd, ku vanā Pōrap lǟb ukst uldz nu pids pȭrant dagarš-pēḑõn, neiku ikš viedaks tǟnda jālgad jedsõ.
Ūoņḑzõl lǟbõd votšõm tǟnda – äb’iț äb tul kuodāj.
Siz at lieudõnd täm nurm tagān mõtsās, īd jālga un siz nēḑi suoļkiži – mūdõ ne äb ūot lieudõnd, kuŗē um nuosiend täm pierzgõ.
Siz sǟl, ku se jālga um vȯnd piedāg-aigās, sǟl ne at tienõd rišt sīe piedagõn, un se vel paldīņ um.
Kr 135
Iļ vanā Lõkš
Ku min jemā um vȯnd seļļi läpš, siz ta um kūlõn eņtš va’nbist kä’dst, ku se vanā Lõkš um vīdõd kalmõ, tōdõd mattõ, bet päp äb ūo vēļõn, sīepierāst ku ta um kuŗē kalps vȯnd.
Siz attõ tuonõd täm tǟnõ mõtsõ Tuom liegā-tarā tagān ī’d piedāg alā, piedagõn teitõ rišt pǟlõ
Un pierrõ ro’vz at nǟnõd, ku ta u’m kǟnd sǟl, kērabi ārga bougõn bäs pǟtõ, ädaktõn rovšti.
Bet kui ta võib lougõ, ku ta um bäs pǟtõ (~pǟdõ)?!
Mēg mūļiņ lekšma votšõm tǟnda.
Ma tō’ž näŗkõ siedā koužõ, un iz strōipõm sīe piedāg, ma vȯļ jarā u’nnõn.
Ni mēg tuļmõ kuodāj.
Un sīe iezõ vanā Lõkš näŗkõb minnõn u’ksõ, kus ta u’m: “Ah sinā votšist sǟlõ,” ta kītiz: “un minā täs!” – Vȯļ piedagõs i’llõ un smēkiz pīpõ.
Kr 138
Jō’ḑ
Jōḑ sōb nei tegīž: se rõkāndõb, nutāb siedā ni’mmõ.
Mūndakõrd ku rišting nei lǟ’b kuskõz – mõtsõ, pids riekkõ lovāl maggõs tegīž, – mõtsās ūkšõb tegīž, jōḑ ūkšõb.
Ūkš vastõ – nei ta um sǟlgas.
Siz jōḑ nei nutāb nei ni’m pierāst, un siz ja sa nutād vastõ, mis sa tō’d, agā nei “ah”, “jah”, mis sa kītsõd, nei rõkāndõd vastõ, siz um tulīņ jōḑ sǟlgas.
Lõkšõl Vaid-kilās vanā Lounitš Pritšõn Kengšepan vȯļ jōḑ sǟlgas.
Siz ta kītiz, ku tämmõn sīe jōḑõks um vȯnd sūr bǟ’dõ: set tämmõn um mierõ siest jōḑštõ, ku ta um vȯnd järā jūobõn, siz set äb ūo tund sälgõ.
Siz ta um maggõn ullõ un jōḑ um tund täm jūr rõkāndõs, kītõn nei: “Va, kus ta va māita nei magūb jarā-jūobõn neika sigā!
Valamõst tämmõn mingõz paņ kilmõ vietā pǟlõ.” Ädaktõb set nei, laz ta likkõg kuigõd.
Äb ūo nuo-ädaktõn tǟnda nei sie viedkõks, nei kītõn nei: “Viskõmõst tämmõn ūškidi sälgõ!” Siz Pritš neika rōz iekierõn kiļļõzõl, īd sīlmaks ta vȯ;ks vaņtļõn un äb ūo nǟnd midegõst – nei jōḑ tulīņ pǟl un dõržtõb un a’rtõb.
Nä, nei tämā rōškīški um nei likkõn, kierõn, neiku rōz vaņtļõks, – nei jōḑ tämmõn sǟlgas un ve’ržtõn un dõ’ržtõn neiku – neijen artiji un dõržtiji un kīlma voļļi.
Izdõržtõn tǟnda un iend mierigs sīe reid.
Pierrõ podūb pǟ un tikkiž.
Nei jōḑ täm um vȯnd ītõ kabāl sǟlgas.
Ikškõrd tegīž tämā ni tiedāb, ku se āiga tulāb, ku se jōḑ tulān tegīž tämmõn sälgõ.
Nei ta um maggõn teiž ullõ un vodlõb, ku ni tulāb.
Nǟ’, ni um tund jōḑ teiž rõkāndõs, spriežõs, kǟnd amā immäŗ tǟnda, kītõn: “Va, kus vanā vo’ŗki magūb!” Se pāina nei um kītõn – ta äb ūo likkõn. “Va, ku smi’rdõb neiku bokā sīe brāndiļõks!” Ta nei pīļõb vāgiž neiku, ta äb tuoḑ likkõ.
Ni neiku toi ka vȯlks vȯnd, akkõn täm jalgõ: “Vīm tǟnda, viskõm kouvõ!” Ta pīlõb (!) vāgiž. “Ak, kus tämmõn um pu’nni šal immaŗ kaggõl!
Võtāmõst, kīskõmõst sīe šal jarā – nǟb, voi ta siz äb kuol.” Äb midāgõst äb ūo sōnd.
Ni um irikšõn, neiku sūr mustā erzõl um vȯnd, daņtšõn tämmõn immõŗ un rõkāndõn, ku um breḑḑõmõst täm järā: “Kus sa va vo’ŗki nei magūd (pāina kītõb), siz sa ka võid tässõ (!) magatõ!” Un siz um lǟnd jedpēḑõn täm jūst un äb ūo tund täm emīņț kunāgõst pǟlõ.
Ūkšõb mõtsās.
Mīnda kakš kõrd nei nuttõn. 
Kr 139
Pāina ajāb suorm kurkõ
Jōḑ um seļļi rujā: pāina lǟb pǟlõ, se um smaga, lǟmatõb, jōḑ st um rištingõnm
Ikškõrd īd mīen um vȯnd pǟlõ pāina.
Un siz ta um lǟnd ouŗõn – äb või nuo-ouŗõ, īgõb set.
Pāina um aijõn eņtš šorm kurkõ – nei piemdõ um vȯnd neika va päka un näioukõz kard um vȯnd sīe suormõn.
Rišting um jamstõn sīe pāinan suormõ. 
Kr 140
Uņțapāi pa-brūdganaks
Ikškõrd um vȯnd ikš mõtsākaits.
Sien um vȯnd ikš tidār.
Sien um vȯnd igž brūdgana – seļļi  rikāz, kǟnd īdõ kabāl nänr jūs.
Ni se brūdgana um kītõn ikškõrd sīe brūț pǟl, laz tulgõ sīņõ täm kuodāj kah, tǟnda vaņtļõm.
Se neitst um kītõn, ku ta äb tieda aizlǟdõ.
Ni ta um kītõn, ku ta sidāb lānga eņtš tubā täpand jūrõ un siz tegīž täm tubā jūr, un siz ta pids siedā langõ laz läkkõ.
Pids siedā langõ ta um ni lǟnd.
Ukš jūs attõ vȯnnõd kakš šūrdõ piņņõ, doga-piņņõ.
Un ta um andõn nänt piņidõn kringõļi, eitõn jegāīdõn sūzõ īd.
Ne āt rutšõnd kil, bet siz ne äb ūot midāgõst tienõd.
Nǟ, ni ta um lǟnd tubbõ.
Vel ikš kōmmaŗ um vȯndm ni ta um lǟnd siezõ kōmarõ kah.
Sǟl um vȯnd klutš pȭrand sidāmõs un kīraz jūsõ.
Sǟl ta um nǟnd, ku um neijen rištingpēḑi, un ni ta um nǟnd, ku ne āt uņțapāid, ku se äb ūo jõvā rišting.
Ni ta um ruoikõn, ku ta sōks tāgiž.
Un ne at vonnõd ne uņțapāid.
Un se sorm um poukõn sīņ lovān alā, kus se neitst um.
Un sīe suormõn um vȯnd pǟlõ kuldi suormõks.
Ni ne āt tappõnõd sīe naiz mōzõ, sīe naist-puoļiz.
Siz ne āt irgõnd spiežõ, ku um lǟmõst lovān alā sīe suorm tagān.
Neitstõn vȯnd neijen irm neika.
Ni ikš uņțapāi um kūlõn, ku se lind nei lōlab, nei se um nuttõn: “Pidā sūdõ, mis sa sǟl ōŗõd!” Se lind um kītõn nei: “Siezõrd teid mīnda siebõd” – kolm reizõ.
Uņțapāi ouŗõn tegīž, laz ta pīlõg vāgiž.
Siz ta um sōnd ukst uldzõ, um andõn ne piņidõn louvõdõn teiž kringiļi, siz ne äb ūot rūtšõnd.
Un siz um ailõn kuodāj, neiku juokšiji.
Ne louvõd attõ rō ierūtšõnd kah un siz ne uņțapāid at sōnõd virgõ.
Ne at lǟnõd vaņtļõm un kītõnd: “Ikš vȭrõz täs um vȯnd.”
Ūoņdžõl ne at lǟnõd lovān alā vaņtļõm siedā suormõ – äb ūo vȯnd.
Ni brudgana um lǟnd toiz ȭdõg vaņtļõm siedā neitstõ, mikšpierāst äb ūo lǟnd nänt jūr.
Se neitst um kītõn, ku ta um rujā vȯnd, laz tulgõ vel īd ȭdõg nänt jūr jedsõ, siz ta lǟb.
Neitst ni um sakutsõn neijen kilā-mēḑi eņtš jūr un iskītõn, kui tämmõn um vȯnd.
Ne at satunnõd.
Nei ta um  jūond un nǟb, ku suormõks um sǟl glōzõs.
Nei brūdgana um iend vāldaks neika līk.
Un se brūdgana um kītõn neitst pǟl: “Ak sa va nuovandõd sīnda!
Kr 142
Pāina un rištīng-sitā
Ikškõrd īdõn pāina um lǟnd vägi jennõ sälgõ.
Kr 143
Iļ jarā-zūmdõd laps
Tūolapūol Lõkš-šildõ sǟl mõtsā riek aigās ikš mīez um lǟnd iezõ pids siedā riekkõ.
Un ja ne nei äb tējid, siz tämmõn līji supokõmõst, kamät ta kuolõks īž jarā.
Siz ne attõ vīnõd täm kuodāj, tienõd zārka, vīnõd päp jūr, se um nuosveitõn, siz mattõn järāndõz kālmad-tarrõ. 
Kr 144
Ūškad umat rovšti tōnõd järā siedõ.
Kievad ūškad attõ tšupās – seļļi sūr kierā voļļi.
Ikš rištīng um nǟnd nēḑi un se um aiztiekõn nēḑi.
Un siz ikš um sviļpõn, ikš nēšti ūškišt.
Un siz um neijen ūškifi vȯnd neika mustā pīla, tabār sūsõ, nei rinksõ nei ailijid pidz gaisõ.
Un siz ne at ailõns sīe mien tagān un tōnõs sīe jarā-sīedõ.
Ne āt mõtlõnd, ku se um se rištīng.
Kr 145
Neitst līedab brūdgana
Neitst um võttõn un pand sīe mȭk eņtš lovā pǟn alā või käppõ, kus ta um pand.
Bet se pȯis um vȯnd zōldatõks.
Ku ta um tund kuodāj, nei ta um pretsõn sīe neitst.
Neitst um näŗkõn tämmõn siedā mȭkõ, voi tūndõb kah, kien se um.
Pȯis um tundõn, ku se um tämmõn.
Tämmõn um tund kõzā un ta um tappõn täm mōzõ sīe naiz. 
Kr 146
Buŗā jumāllēbadõks
Īd rištīngõn, buŗān, at vȯnnõd vīž jumālleibõ – ta um nuokrōipõn.
Kr 147
Mīez võlūd jūs naiz azmõs
Naizõn um vȯnd ratstõbõbbi mustā tikā.
At lǟnõd Sōrmōl iļ mier pids gaisõ, pids mōdõ pǟgiņ.
Se nai um iend rujāks un um pand, laz se mīez läkkõ: tämmõn um barās volmõst.
Ni mīez um lǟnd võttõn mustā tikā, astõn sälgõ un võttõn roudiz mȭk, äb pūmȭk.
Agā ne attõ sōrlõst vȯnnõd, tunnõd Kurmōlõ – Sōrmō kieldõ ne āt rõkāndõnd.
Nei ta um ratstõn jedspēḑõn.
Siz vȯnd ikš barā niemidi tegīž vōilist attõ vȯnnõd, äb ūo siedõb miḑād vȯnd agā.
Ne at sīenõd, sūr lōda täuž leibõ, – näntõn ta um vāldalēba, bet se mīez um nǟnd, ku se um niemõ sitā, piškist un sūrd kakudm õbbikuiž um vȯnd pavīnõks näntõn.
Ne at kītõnd, laz se mīez ka lǟkkõ siemõ.
Ni mīez ka um lǟnd taplõm eņtš roudiz mȭkõks.
Nei ne attõ taplõnd, siz ne pū-mȭknikād atkītõnd, īž Sōrmõ kielkõks ne at kītõnd: “Täm-ȭdõn pagālam, mūpõ ūoņdžõk tīera!
Mustākurē, kis se kēratiji um vȯnd, se um pand tubāst uldz, jālga akkõn lōda jālga tagān, nei kīskõn sīe tȭra-paņ immaŗ, tubāst ulzõ.
Mīez um võttõn eņtš va mustā tikā un ratstõn kuodāj tāgiž.
Ni nai irgõn räukõ: “Voi jumāl, se tikā voļ min ǟma-ǟma!” Nei võttõn un raļļõn (!) sīe naizõn ka pǟ jūst järā – nei ne võlūd tikkiž pagālam.
Kr 148
Pāina sōb iļ kūorad
Vȯnd pāina pǟlõ.
Kītõn: “Mikš ša min nei tied?” andõn plik iļ kūora un kītõn: “Mu-reid nei emīņ alā tīe!”
Kr 149
Kr 150
Kuoštrõg-jōra
Bet kui ta um vȯnd jarā-kuijõn, siedā ma äb tieda.
Kr 151
Elfõd kōzgõnd
Piškist mīed, elfõd at vȯnnõd neiku polākõst.
Un näntõn eņtšõn um vȯnd kēņig un ne attõ jellõnd mōn allõ – ne at vȯnnõd garād, jarā-kuolõnd garād.
Un ja ne sōbõd eņtš kōzgõnd nuojūodõ kanššõ, siz Duoņig-izāndõn sīndõb sindi-izānd, mantnika.
No, ni um vȯnd ȭdõg.
Amād lǟbõd mierõ jūr.
Un ni ne at lǟnõd lōlatõm, päp ni um lōlatõn nēḑi.
Un se um piški kēņig um kītõn, ku se um vȯnd piški jumprou, uks tagān vaņtļõn un kūldõn.
Jumprou ka kieldõb, ku ta äb ūo vȯnd.
Bet izānd ju tiediz.
Izānd um pand vāldaks tiemõ, un ta äb pīl vālda, viedāb un viedāb sīe puniz strīp pǟlõ.
Nei kōgiņ ta um kǟnd sǟl, kuņtš täm āiga um vȯnd jarā-kuolõ.
Ta um sǟl spuokõn jegā ie.
Elfõd, ne voļț varbut juvād garād.
Minā ūob kūlõn, ku ne at mōn allõ jellõnd Dōvõd nīnšõ. 
Kr 152
Kroipi läpš
Īd naizõn um vȯnd ikš va kroipi lāmbaz.
Bet se nai um vȯnd lǟlam un se läpš tämmõn um sindõn kroipi, vȯnd kroipi täuž.
Kr 153
Iļ mirīņõd
Nei ka ju kītõb, ku mittõ midēgõst emīņ äb ūo: ni mittõ jengrošõ äb ūo jemīņ (!).
 Mirīņõd ju tikkiž tiedābõd, kui mäddõn lǟb täsā, – ne nǟbõd ju.
 Ne täs-īž kējid, ne mirīņõd.
Min skuțk min kītiz: ku ma lōtõl lēji, siz ta ka voļļi lōtõl un ta mīnda nēji, set ku minā tǟnda äb nēji.
 Ku lǟb kālmad pǟl, nuolugūb mustǟs, siž ju itkūb.
 Kālmad sizāl, sǟl set ju se lū-lejā magūb, jeng ju sǟl äb ūo, jeng sīņi emīņ äb lǟ, jedsõ ku ta ilzõ nūzõb tegīž.
Jeng kǟb täs mäd jūs un um touviš. 
 Kr 154
Jumāl ōbõ un kõuvõ allõ
Un tämmõn um vȯnd kīlma.
Siz ta um lǟnd ōbõ alā.
Ōbõz äb ūo vēļõn pīļõ (!) eņtš allõ.
 Siz ta um lǟnd kõuvõ alā.
Siz kȭvaz tämmõn um vēļõn pīlõ (!) eņtš allõ.
Un siz ta um kītõn, ku kõuvõn laz volkõ vālda kūoŗ, ku kȭvaz um svǟtõ pū. 
 Kr 155
Kui mīez sīļkidi um sōnd
 Ikš mīez um pästõn krupa ūška sūstõ ulzõ un kītõn … – dālba ta panāb ūškan pǟlõ, siz ta pīkstõb un kītõb: “Pīkst sīļkõd pǟl!
Pīkst sīļkõd pǟl!”
 Un siz ku ta um lǟnd mierrõ, siļk-võrgõl mierrõ, siz ta nei um kītõn jegā reid.
 Un se mīez um sīkrõgnikā vȯnd, va Tūļ Pētõr. 
Kr 156
Kr 158
Iļ mõtsā-rūikõd (~rūķõd)
Un ne lapst at lǟnõd mõtsõ kaitsõm.
Noh, siz umat lieudõnd sǟl mõtsās ju kougõn rōški.
Ikš um vȯnd allõ un lipšõn, munt at vaņtļõnd jūsõ.
Nu, siz ne attõ nuolipšõnd sīe niemõ, amād rūțõd at jūonõd siedā semḑi – ni at amād lǟnõd jūrõ, jūonõd.
At andõnd näntõn sīe niemõ ni tāgiž, tienõd vādiļ un andõnd tāgiž.
Un siz se vanāmīez um vēļõn nei, sīe naizõks, laz ne lipšāgõd siz.
Siz vanāmīen um vȯnd siz pierrõ vȭita diezgan – sīe vālda niemõ sēmḑan um vȯnd neijen sangdõ īļdžēmḑa (~iļtšēmḑa) pǟlõ.
Va vanāmīez um iend neijen rikkõks. ku um mīnd vȭita jarāndiz.
Siz sīepierāst (~siest pǟvast) siņņist un vāldad niemõd voļļid jõvād niemõd, lipšõks niemõd, pǟgiņ semḑi.
Mõtsā-mōŗadõks jelābõd, agā näntõn um mūdõ midāgõd kah.
Mõtsā-rūțõd at sietõnd ītõ nāista un lapsta īds passakas, bet ma äb muošta iskītõ, – leibõ siz kah näntõn um vȯnd.
Seis rūțõ at vȯnnõd sǟl mõtsās, kis at niemõd lipšõnd.
Kr 159
Knaš vȭrõz-tidār mõtsā-rūțõd jūs
Ta sōnd rūțõd kuodāj nuolǟdõ un louvõl lǟdõ.
Se rōntiš ka vajāg vōlda. 
Kr 161
Piersõltõb pulver
Īd mõtsā-kaitsõn vȯnd ikš tidār.
Äb ūo mit-īdõn lǟnd pa-brūțõks.
Ikš pȯis vostõn seļļist piersõltõb pulvertõ un lǟnd neitšt jūr, andõn neitstõn pak, laz nūškõg, ku siz voļļo knaš kard jūs.
Neitst ȭdõn sanūškõn, ūoņḑžõl lǟnd tūlda tiem ō-jeddõ.
Pȯis repțõn pulbiert kīndõks alā ka.
Neits ni tieb tūlda, pūd äb palāt.
Jemā lǟb iļ šie kīndõks iļ ō-jeddõ un ka jegā rõkāndõb, jegā pierslõb.
Un nei ka amād munt.
Siz at lǟnõd doktār jūr: rõkāndõbõd un pierslõbõd.
Se um kītõn, ku ikš pȯis um vostõn täm kädst seļļist pulvertõ.
Siz ne at vīnõd sīe pȯis tiesõ jūrõ.
Doktār andõn āina, siz sōnd uldz. 
Kr 162
Ikškõrd vȯnd ikš švinā-valaji.
Kuŗējemā pūoga um ka lǟnd iskǟmõ kilā-kouți.
Se mīez um kītõn, ku ta valāb eņtšõn ūd sīlmad.
Kurējemā pūoga um kītõn, ku ta ka tōb ūd sīlmad, täm izān ka at vanād sīlmad, siz täm izā ka tulāb pierrõ valām ūži siļmi.
Mīez nuosulātõn svinā tuļizõks, valāb kuŗē-pūogan siļmiz.
Se īrgõb räukõ, ku täm sīlmad nei palajid.
Kuŗē-pūoga kārgab ildzõ amā benkõks, ailõn jedspēņ, ouŗõn neiku.
Jemā um kūlõn, ku ta rǟkõb, un ailõb vaņțlõm tǟnda.
Jemā kizūb: “Mis vigā?
Kr 164
Itkūb um kuoŗub.
Vȭrõžjemā un tidār stōstõbõd iļ knaš neitst.
Tuoiz pivāpǟvan neiīž.
Izānd võttõn kǟnga un lǟnd votšõm.
Perīnaiz tidār kōļõn, äb ūo lǟnd jalgõ.
Izānd võttõn tǟnda.
Broutšõnd pids riekkõ, piški lind un lindõn un loulõn: “Ḑi-ḑi-ḑi, izānd viedāb jemānd kǟnga täuž vierda!” Izānd vaņțļõb, lǟb kuodāj tāgiž.
Kr 165
Ikš vanā saņț un skuob perīnai
Vȯnd rikāz perīnai, seļļi nǟlga, skuob.
Kuolõb pūoga jarā un ta rǟkõb neijen sīe pūoga tagān.
Ikš mīez mõtlõb, kui istiedõ īd štuk.
Kr 166
Lāška nai
Ikš nai um vȯnd väggi lāška, mustā serk sǟlgas.
Mīez vostõn guogõ tõrg pǟld.
Nai nǟb, ku um serk, un ēțab mustā serk ōjõ.
Kr 167
Kolm mēldar tidārt
Īd mēldarõn at vȯnnõd kolm tidārtõ: Ärmīl, Zuzan, Kristīn.
Adbroutšõn kožali un võttõn sīe vaņimīez tidār – sūr rikāz izānd.
Nuolǟb kuodāj.
Sūrs mõtsās mõizõd.
Nai vaņțļõn – nǟnd vier-bōļa un rištīng-pēḑi.
Ȭdõn mīez tund kuodāj un raḑļõn tämmõn pǟ jūšt jarā.
Ni se mīez kožūb tuoiz tidār.
Nǟnd knaš šõzar-pǟdõ.
Munā um vȯnd knaš, ta gläbbõn nanā-lupat jarā.
Mīez tund kuodāj, vȯnd nei luštigõl.
Nai irgõn sǟdõ miekõks, ku lēmõst vanbiži vaņțļõm.
Broutšõbõd vaņțļõm.
Mīez tōnd jedmõl lǟdõ vaņțļõm eņtš tsietõmnikidi.
Nu, siz se mīez um kūlõn ka un äb ūo lǟnd.
Tidār kītõn, ku allõ voļļi vel ju knaššõ, algõ set räukõg.
Munt uņțapāid at tunnõd kuodāj.
Uņțapāi jemā kītõn, laz ta urgõg jarā.
Kr 168
Īd izān um vȯnd kolm lapsta: kakš tidārt, ikš pūoga.
Tämā um vȯnd nei joutõm, ku äb ūo midāgõd siedõb, – selli nǟlga āiga vȯnd.
Se jemā tappõn sīe piškimiz tidār mōzõ un se sūŗimi skuțk um nǟnd siedā.
Jemā um pand kațļõ, nuokietõn un siz sōtõn sīe sūŗimõzõks (~sūŗimõz skuțkõks) izān lȭnagõstõ nurmõ, kus ta jeliz, tarās.
Izā um siend un eitõn ne lūd mōzõ.
Veļ um lǟnd kalmõ kōvam.
Un nei ta um tund kuodāj kōrandõl kukkõm un kukkõn ītõ kukkõmõst sǟl kōrands.
Un jemā ka um kūlõn.
Siž jemān um eitõn zǟl, ku ta nei um tiend.
Kr 169
Īd mīen um vȯnd ikš piški tidār un tämmõn um nai kūolõn järandõz.
Un ta um võttõn tuoiz naiz.
Un nei ta um sōnd virgõ un ni ta um lǟnd taļ pǟlõ.
Un  ni ta um iend pa-līndkõks un nei ta um irgõn loulõ: “Kus voļḑ, kus voļḑ? 
– Mis sa vȯstist, mis sa vȯstist? 
– Õbiz, õbiz. 
– Klibā, klibā. 
– Mis maksiz, mis maksiz? 
– Īd vērnig, īd vērnig.” 
Un pierrõ ta um pūogõn vel nei knaššõ, istriļiņțõb nei knaššõ. 
Kr 171
Kui tikād rõkāndõbõd
Un tikād at vȯnnõd mõtsās kāngaŗ pǟl.
Tikā tegīž kītõn nei: “Ma ē-ē-tiz ka.” 
Kr 172
Īdõn, īd naizõn um vȯnd piški-läpš, jedsõ rištõmõd.
Un se läpš um nei rōški nurikšõn.
Un se va vȭrõz mīez um kītõn nei: “Mis, täddõn um piški läpš kah?
Nei vāgiž magūb, mittõ äb tieda, ku um läpš!”
Siz ne at tǟnda maņțõnd, siz iend pierrõ jõvāks teiž. 
Kr 173
 Neitst tapāb iž-ēņtšta
Munt at lǟnõd lōtõl un ta um iend kuodāj un mõtlõn, ni ta āndab sigādõn siedõ un niemõd nuojūotõb un siz ta lǟb, tapāb īņõ.
Un īdõ kabāl kǟb tämmõn īņõ mustā mīez un kītõb: “Ruoik, ruoik, ruoik!” Un siz ta um lǟnd taļļõ, võttõn abbõnd-veis un kakš kõrd um vieddõn, bet äb ūo nuoīedõn.
Un ne at lieudõnd täm pierrõ un siz ta um iskītõn, ku nei um vȯnd. 
Kr 174
Elīz um ailõn munt naist tagān, ku vanājemā kūoliž-jarā.
Un siz ta kūoliz sīe pǟva jarā. 
Kr 175
Kui pūd at rõkāndõnd
Nänt āigastõd pūd ka at rõkāndõnd.
Siz lǟb sīe vanā jūr, se teiž pallõn: “Raļ nēḑi sūŗi knašidi pūḑi!” Un nei mīez äb ūo sōnd mitītõ pūdõ agā.
Sīepierāst se jumāl um võttõn nänt pūdõn sīe rõk järā. 
Kr 176
Umārzpū un kȭvaz
Kr 178
Ku lapst sindõbõd, siz voļļi vonjemā ka jūsõ.
Un mis se vonjemā nuovēļiji sīe lapsõn, se ka tuļļi sies igās, nei ka līji.
Ma um kūlõn, ku se vonjemā um rõkāndõn. – Īd naizõn at vȯnnõd vaņ kolm lapsta.
Un nei se läpš ka um kūlõn jarā.
Īdõn ta um kītõn, ku se līb rikāz mīez un ku tämā sītš äb jelā, ku ta lǟb pilsǟtõ.
Un sīe kuolmõn ta um kītõn, ku se līb seļļi mō-strōdnika.
Un se jemā um kūlõn, ku ta nei um kītõn.
Un siz ta um tōnd piddõ mielsõ, voi nei līb kah, ku ne lapst kazābõd sūrõks.
Un nei um vȯnd amād lapstõn. 
Kr 179
Mõtsā-rovž – …. 
Täs at dienastõ võttõd, siz at aktõd, at akkõnd nūoŗi mēḑi zōldatõks.
Bet ni tubās um ikš kengõn jaļgi, īd jālga nuokengõn, kītõn: “Paldīež jumālõn, vīž at vizās.” Se um vīž vārbast.
Vanāst urgdõb-aigõz, aktõb-aigõz, siz ne at mõtsās pīlõnd. 
Kr 180
Nōvõ, siedā voļļi nǟnd mūnda, mūnda kūlõn tegīž.
Min nai vȯļ nǟnd Pitrõgõl. – Pitrõgõl ikš vanā mīez magiz rujā, seļļi va saņț.
Kr 181o
Päp um kutšõr
Päp lekšt kutšõrõks jaktõ (pǟl).
Päp kizīz: “Voi leibõ ka võtāb īņõ?” Kutšõr kītiz, mis sīe lēbaks tieb, ne lībõd ȭdõn konnõ.
Bet kutšõr um võttõn leibõ īņõ.
Ni um vȯnd ȭdõg.
Kutšõr um irgõn siedõ leibõ.
Päp kizūb: “Mis sa sīed?” Kutšõr kītõb ku: “Minā sīeb ainõ.” Pap kītõb, ku ainõ ju äb või siedõ. – Mis siz mūdõ laz siedõ?
Päp um irgõn siz ka siedõ un um kītõn, ku äb smek sugid.
Kutšõr um kītõn: “Kuijen smekūb, neijen um siemõst.”
Ni um vȯnd ūomõg.
Ni ne at broutšõnd jedspēņ tegīž, votšõbõd kota.
Votšõbõd kamät um ȭdõg.
Attulbõd ȭdõn īd kōrand jūr.
Päp vodlõb kutšõr opātõks pierrõ, kamāt kolm kõrd kutsõks tǟm siemõ, un ieb ka bäs siemõst. - - -  
Kr 190
Kuŗē Antsõks lǟnõd sounõz.
Ans tūond sūr nodald-lūdõ un pieksõn siekõks.
Ants iend ikšiggiņ sounõ.
Ants ni lǟb jūrõ, kizūb: “Izānd, mis sinnõn ni pa-viga um?
Kui ni sōb tierrõks sǟlga?
Ni um vȭidamõst, ni um tiemõst seļļiz smēŗ.
Ni ta um tūond sīe paņ-täud, tieb lemmõks tǟnda, nuovõidõn seļļi spinzõl, panāb kuŗē sōna lovā pǟl sǟlgamiz – se um vȯnd pik – ni vȭidab tūorõ sǟlga pǟlõ siedā pikkõ.
Kr 191
Vanā Zuonkõ um tōnd sōdõ vādiļ kuŗēst.
Vanā Lanks pieksõn näntkõks, vanā Zuonkõ sȭidõn neiku jeng-jetiņ.
Lanks pieksõn amād vitsād poḑiks-nārmõks, bet kurē tulāb un tulāb tagān un set kizūb: “Nu, mis ni panāb tiem?”
Pierrõ pand tämmõn sīe ibūks tiemõ kuoḑõn – un kuŗē notiend kuoḑizõks.
Kuŗēn um vȯnd ambõdõks viedāmõst kuoḑõn naiz kōra.
Kr 192
Mikšpierāst kõuvõ um vālda
Ta um lǟnd ōbõ alā.
Ōbõz äb ūo tōnd tǟnda un sōtõn järā.
Un ni ta um lǟnd kõuvõ alā.
Ni se vīmõ um pōrlǟnd.
Ta um lǟnd jedspēḑõn sīe kõuvõ jūst, nuo-andõn kõuvõ paldies un nuovēļõn kõuvõn, laz līgõ vālda kūoŗ un kītõn, ku kõuvõ um amā svǟtõ pū.
Ūoņdžõl ni ta um lǟnd jedspēḑõn tegiž eņtš bokāks.
Kr 194
Ikš läpš um sindõn.
Kolm lapsta ne at kītõnd.
Īdõn at kītõnõd, ku upāndõb kouviž järā, īdõn tegiz-kūolõb nälgõ, kolmiz tegīž – mierrõz upandõb järā.
Un nei akurāt um notīkõn. 
Kr 199
Ni ne at broutšõnd, uzreiz panāb ikš zīḑõn iļ šǟlga.
Nei se vaņțļõb tāgiž – äb midāgõst.
Neika ta äb ūo vaņțļõn, ibbi, ni lǟb, nei panāb iļ sǟlga tägiz zliukt un zīḑ lǟb “ui!”.
Ni kuŗē rabūb.
Ni se ibbi pīlõb.
Bet ku ta ni īrgõb broutšõ tegīž – un nei panāb iļ sǟlga tegīž.
Un ni se ibbi um rōz nuonouvõn, ni ta võib ju kierdõ broutšõ.
Jūo ta ju kierdõ broutšõb, jūo emīņ pieksāb se kuŗē.
Ni ta vaņțļõb, ku äb ūo sugid kuŗē, ku um vitsā.
Kr 205
Sai ikš põddõrz mōzõ lastõd.
Un se sai kaibdõd barōnõn.
Un mõtsā-kaits uzandõn kolm taparnikkõ, kis at nǟnõd, kūlõnd un ailõnd tagān.
Jernest Bur um sieldõ kūlõn, ku um lastõd, bet tämā īž um kurli.
Un se vanā Lanks voļļi vȯnd se laskiji, bet tämā īž magūb konnõ tubās Zuonkõ ōj benk pǟlõ, barā läpši immõr, un stōstõb näntõn passakidi.
Nei se um tiesõ jūs vȯnd.
Se um vȯnd sieldõ notīkõm kuolmkimdõ – kuolm-kimdõ-vīž āigast tāgižpēḑõn. 
Kr 206
Iļ kovāl Ans
Ikš Ants um vȯnd.
Un se um lǟnd votšõm dienastõ.
Ni ne at sasǟdõnd un siz ta um lǟnd sīņõ dienastõ.
Ni amā ežmi tīe um vȯnd, ku tämmõn um taļļõ putsiņțõmõst agā puoštõmõst.
Ants võttõn touvõn kīlidi.
Ne kēvõd ne at vȯnnõd sīe kuŗē tidārd. 
Kr 207
Un sǟl um ouŗõmõst, kis ni võib amā dikțõ ouŗõ.
Kr 208
Sīe tam um kīskõmõst ulzõ.
Bät kis se ni kīskõb.
Ni kuŗē väzūb jarā un nutāb, ku ni um panmõst atnouvõm, ku ta äb sȭita emīņ.
Ni kuŗē ievaņțļõb, ku seļļi sūr grōv um tagān, kus ne at tunnõd, un kizzõn, mis se pa-grōv um.
Un siz ne at võttõnd ūd pǟl tegīž. 
Kr 209
Ni ne at sōnõd kuodāj.
Bet Ants ni um sōnd īd sūr nabāg un sīeks laskūb ouk.
Bet ni ta um kītõn, laz se kuŗē ka laskõg ouk.
… se vȯļ nēšti oksišt un ne jūrstõ 
Kr 210
Ni kuŗē lǟb broutšõm un kītõb: “Ants, mis sa ni ūod tīend?
Kr 211
Bet ni se kurē um kītõn: “Lēmõst, kōļõmõst viskõ vazari.” Kuŗē um viskõn neiku knappõ um nǟnd.
Kr 212
Zālomon eļtšõ
Ku ne zīḑõd ar vȯnnõd eļtšõ tikkiž, siz ikš um nuttõn, ku līb ūtrop.
Ni se kuŗē laskõn tikkiž ne zīḑõd eļtšt ulz, bet Zālomontõ äb ūo laskõn, ku se vȯļ kovāl, täm vägi jen kȭlbõb.
Bet Zālomon īrgõb aigõ.
Kuŗē kizūb, mis ta āigõb.
Zālomon kītõn vastõ: “Ma āigõb täs sīe platš, ma tōb tiedõ tǟnõ pivākuodā.” Siz kuŗē laskõn täm ka ūtrop pǟlõz. 
Kr 213
Ku ma vȯļ šelli polākõz, siz mēg lekšmõ piegõļõ.
Siz tuļ ikš vīlkatõks, tōž min iezõ järā siedõ.
Un ak sa milz, kuijen minā lugīz pōțõri siz, laž jumāl glōibõg.
Siz ma nuomagīz sīe ie.
Siz ma ratstīz kuodāj.
Un se um tikkiž toiž – kis tōb uskõ, se laz uskõg! 
Kr 215
Ikškõrd um vȯnd ikš mīez, kis mit kunāgõd äb ūo lōtõl lǟnd.
Bet mis ta um kēratõn, ta um kēratõn nänt rouv patidi: mū um tukkõn, neitsõd at vaņțļõnd knašidi puošidi, puošid neitsidi.
Labak koks ta äb vȯnd lōtõl lǟnd. 
Kr 217
Kr 218
“Karnõ dūz trumpõs!”
“Vaņ, nei ne passouļ-lapst nutābõd” 
Kr 226
Bet ni pierrõ siedā se neitst um irgõn tǟnda naggõr: “Zuppõ sai, vozzõ iz sō!” Un nei ta īdõ kabāl tända um juokõn: zuppõ sai, vozzõ iz sō!
Bet ni se pȯis iend pavissõm nei murāgõlõks.
Pernai um kītõn: “Kuš, kuš, siedā mēg ju võimõ arštõ!”
Ni se pernai um pand sōna kitam lemmõks, sōna-ōj.
Un pierrõ vȯnd neitstõn pōlamõst siedā pȯisõ, laz se võtāg täm pa-nāizõks.
Un siz se pȯis um võttõn ka. 
Kr 228
Ans um vȯnd kuŗēn pa lamb-paintõks.
Un ta lekš kaitsõm nēḑi jougaigõ nītõz.
Bet ta äb ūo võind nēḑi nuovaldõ: lambõd at ailõnd jarā.
Ans ni um voikõn räukõn.
Nei Ants ka um tīend.
Lambõd at daņtšõnd, mūḑi um iekõz daņtšõs ailõn jougõ, upāntõnd jarā.
Kuŗē lǟnd tuoiz kolmõz pǟva vakțõm vāgiž, mis Ans sǟl tīeb, ku lambõdõn magūd at tijād.
Ans nǟb, ku kuŗē tulāb.
Ans irgõb (!) sviļpõ – lambõd daņtšõbõd, kuŗē ka, kīskõv sīlmad tikkiž järā sǟl pai-pȭzõs oksād sizāl, väzūb jarā, pōlab, algõ Ans spēļõg.
Bet Ans set spēļõb.
Ȭdõn ku lǟbõd kuodāj, kuŗē sōtõb Ans järāndiz. 
Kr 229
Bet siz kivid voļțõ piemdõd neika pūd.
Un sīest se ūška ei jellõ. 
Kr 236
Se rī-papā kītõz: “Ku sa ūod mīezm siz pana (!)  tuoista kõrd!” (kuŗē ju rabīz).
Ni ta astāb tāgiž vaņțļõm, mis sǟl vigā um, – nei panāb tuoista kõrd iļ vōntsa knoikt!
Ni um kuŗē.
Bet täm eņtšõn iz ūo irmõ.
Ku vȯlks irm vȯnd, vȯlks kuŗē vȯnd. 
Kr 243
Un nei se perīmīez ka tīend un vaņțļõn, ku ni äb ūo rikțig emīņ.
Bet mis ni tīeb, irgõn siedõ.
Nei se perīmīez kītõn: “Voi sa äd tīeda ka, kui mō kierõb?” Nei ta um võttõn sīe kouš un ildīž kierõn immõr, neiku lambõ-pǟ um iend pȯisõn.
Nei perīmīez kierõn tegīž sigā-pǟ eņtšõn tāgiž un kītõn: “Vaņ, nei pǟva kierõb.” Siz pȯis võttõn pūstõ kōj, pand perīmīen iļ pǟ, vastõ vontsõ, un kītõn: “Vaņ, nei pițki pȯtkāstõb!” Un siz vȯļ perīmīen iend se sigā-pǟ.
Kr 244
Ku Ādõm Ievõls vel tarasõ jelīstõ, siz Ādõm vȯļ vel bäs abbõņi.
Siz Ādõm lekš un piezīz eņtš sūdõ sīe viedkõks.
Bet ni jumāl vȯļ Ōdõmõn kītõn, ku tämmõn äb ūo brī kītõ naizõn, kui un kust ta nänt abbõnd um sōnd.
Bet nai äb ānda mierõ, ta tikkiž tōb tieudõ.
Nu, ni um Ōdõm tämmõn kītõn.
Sīest vaņ naizõn abbõņi äb ūo, set ku īds kuožõs. 
Kr 245
Se vȯļ ikškõrd Rīgõs… Vȯļ ikš šelli sūr kolm-pēķi koig, pitkā-pitkā, rōiga-koig.
Un se vȯļ pielōțõd bāļkõdõks (tabaktõ ka vȯļ rōz), lekš Londonõz.
Un ni sǟl vȯļ šie kaptēnõn nim Kaspõr Pik, un ma broutšõz sǟl pa-tīrmaņņõks täm jūs.
Un ni vaņ pūtõb vel ikš matrōz.
Se koig um selli vanā juokšiji – mitikš äb tō tūlda.
Un ni kǟmõst un votšõmõst, koks vel sōnd mingõz rištīng, siz lǟks ulzõ.
Nu, ni ne tiebõd kuntrak kolm āigast pǟlõ.
Lǟbõd koig pǟlõz.
Ni lǟbõd ulz Rīgõst, võtāb šleppõr jeddõ, kis vīb mierrõz.
Sōb ulzõ, panāb puŗŗõd tikkiž jūrõz un ni koig āļõb neika lind: tūļ jõvā.
Munt koigid ūolõbõd, lūotšõbõd, bet se lǟb kuoḑõn jedspēḑõn neiku štīmõr.
Lekšmõ Raņtš pilsǟtõ Marsēllõz un sǟl nuoāndiz mõ tegīž eņtš lōḑõg ulz un paņ mõ Itālīz Bari pilsǟtõz.
Bet ni um ju kakš āigastõ immõr, tulāb se kolmõz āigast.
Tulmõ Nantõst Englantõz Middõlbrōz, sǟldõ Rīgõ tāgiž.
Un ni kaptēn īrgõb študierõ, kui sōb vāldiž siestõ matrūozõst.
Ni študierõb, mis ni tīeb.
Ni viedāb tikkiž ne skēḑõd dek pǟl pitkāld, un seļļi um, neiku mõtlõb, ku mūrdab pield tikkiž mōzõ.
Bet koig āļõb neiku.
Nu, ni lǟmõ īdõ krūogõ iejūomõ.
Uzvienreiz kūlõb, ku um selli dump ullõ un steņūb neiku.
Kui ma um nǟnd, ku panāb koig ānkaŗ pǟl, võtāb tikkiž puŗŗõd jarā, bet sa amād puŗŗõdõks tōd pānda!”
Kr 246
Ikškõrd um vȯnd ikš kēņig-pūoga un tuoiz kēņigõn vȯnd tegīž tidār.
Uzreiz kakš mīest tämmõn pannõd siedā kēvõ izratstām, laz ta tieg erzõl-tiedõ sīe kēvõks.
Un se kēv äb pīl, äb vēļ, siz ta um kītõn: “vu-vu Līziņ, vu-vu Līziņ!” Ni ku ni um vȯnd vaļmõz – laz ta ni ratstāg kuodāj.
Tuoiz pǟva ta um ratstõn jakț pǟl tegīž.
Ratstāb piddõz.
Sa voļḑ se, kis min paņ sīe kēv isratstām!” Ni ta um mõtlõn, mis ta tämmõn võib tiedõ.
Ni ta um selliz vanā saņțnaiz sarõkāndõn un sīen pa-pūogaks.
Ni ne lǟbõd sīe kēņig-tidār jūr tegīž.
Bet se pūoga um mǟmõ, äb mūošta rõkāndõ, äb midāgõd tiedõ, bet briesmõg knaš pȯis vȯnd.
Ni se kēņig-tidār sǟdõb, laz se saņțnai jetāg sīe pūoga täm jūr īd ie.
Ni um nei kōgiņ sarõkāndõn, ku jetāb ka īd ie, bet kōgiņ äb, – siz ta līb tagān täi, se saņțnai.
Bet tämā äb tieda mittõ midāgõd agā.
Bet ta um nei muļki, ku ta mittõ midāgõd äb mūošta tiedõ agā.
Un ni sizāl um, bet ta äb liktā.
Bet ni Trīnõn liktāmõst um – se akkõn bikšõd-pierzõ un liktõn nei.
Ni se um kītõn: “Trīn, jūo pienõst, ju pienõst !”
Nu, un ni um vȯnd ūoņdžõl nai tagān sīe pūogan, nuovīnd ūoņdžõl jedspēḑõn.
Nei ta ratstāb tegīž jakt (!) pǟl.
Ni se neitst kizūb, voi täm irm äb ūo. – Äb ūo, rōdõ diezgan.
Un ni se neitst kītõb illõ: “vu-vu Līziņ, vu-vu Līziņ!” Ta kītõb: “Ju pienõst Trīniņ, ju pienõst Trīniņ!
Ni ta kēratõb tämmõn rōntõd, laz ta tulgõ täm jūrõ, laz ta tulgõ tämmõn pa-brūțõks.
Un siz ta sai keņig-tidār eņtšõn pa-nāizõks. 
Kr 247
Ikškõrd at vȯnnõd īd perīnaizõn kakš tidārtõ: eņtš- un kazāndõks-tidār.
Un ni ta um neijen knaššõks iend, neijen knaššõks iend, ku amād at brīnõnd, ku ta neijen knaš um vȯnd.
Tämā um kītõn, ku ta um sōnas iend, laz ta sōtõg eņtš tidār ka, siz ta ka ēji.
Perīnai sōtõn tuoiz ie eņtš tidār.
Täm tidār võttõn piņ īņõ, kaš īņõ, kik īņõm kanā īņõ un vȭidagsleibõ īņõ.
Tidār siend ȭdõn eņtš pierz tǟdõks, piņņõn, kaššõn, kikkõn mittõ sumart äb ūo andõn.
Jemā vodlõb kuodāj ūoņdžõl, äb või savodlõ.
Jemā tulāb sounõ votšõm – tidār pǟ pīlõb sōna lovā pǟl.
Kuŗē võttõn iedõn jemā pǟ ka järāndz, pand rindõ sōna lovā pǟl.
Kikid, kanād, kašid mitikš äb ūot loulõnd – iļ sīe, ku rikkõ mīe tidār näntõn äb ūo siedõ andõn.
Kr 248
Ni um tund kuŗē, laz vēļõg tämmõn naggõŗi ūdõ, ta āndaji kibār täud rōdõ.
Vanāmīez mõtlõn nei: kui ta sōks ju sūr sīe kibār-täud?
Iedõn kibārõn pūoj ulzõ, umblõn koț alā.
Kuŗē tūond ikškõrd – vȯnd set rōški sizāl sies kibārs.
Kuŗē tūond tuoista kõrd – vȯnd puol, tūond kolmõz kõrd – võnd sūrim pūol, un brīnõn, ku äb sō tǟdõks.
Perīnai nuokietõn bruokstõ ūoņḑžõl, vodlõn vanāmīestõ kuodāj, vanāmīez äb ūo attund.
Kr 250
Kolm neitstõ at lǟnõd sōna lovā pǟl sukkõ kudām.
At võttõn piņ, kaš, kik īņõ, jegāīdõn kabāl vȭidagsleibõ kah.
Un nei kolm iedõ at sukkõ kuddõnd.
Perīnai-tidārd at lǟnõd bäs leibõ, äb ūot sietõnd piņņõ, kaššõ, kikkõ.
Nä, lǟnõd, nǟnõd sūr pitkā koț, kolm sidāmt sizāl, tuonõd koț sounõ.
Kr 253
pand oksā pǟl.
Mīez sviļpõn jegā ȭdõg un nuttõn: o kuŗē, o kuŗē.
Siz kuŗē tund oksāks, kītõn: mis sa mīnda nutād.
Mīez kītõn: voi Jēz, voi Jēz!
Ma äb tō īņõ!
Siz kuŗē kaddõn un mīez äb ūo sviļpõn mittõ kunāgõd.
Nei um tund jūrõ ikš vanāmīez, kītõn, mis sa mīnda svīļpõd, tul min īņõ.
Sūr ov tagān, laz istāg sīnõ pǟlõ, täm tabār pǟlõ, mikš ta kuŗēst vȯļ jegā pǟva nuttõn.
Ikš mīez vȯļ tund pids riekkõ järā väzzõn, nuttõn: o kuŗē. 
Kr 253
Mīez sviļpõn jegā ȭdõg un nuttõn: o kuŗē, o kuŗē!
Nei um attund jūrõ ikš vanā mīez, kītõn: “Mis sa mīnda svīļpõd, nutād?
Kr 254
Se kūzõ um vȯnd sīḑš Kuoštrõg riekaigās.
Kr 260
Iļ kuŗē piepietāmõz
Pōrgiļ pierāst perīmīez vȯļ sōtõn täm järā.
Perīmīez um andõn ka tämmõn īņe.
Ni ta um lǟnd suozõ un apistõn un räukkõn.
Un sapaikõn pastaļi.
Bet kuŗē kītõn, algõ siedā tiegõ, ku ta āndab rōdõ, kuijen ta tōb.
Kuŗē tūob ku tūob, bet äb või pietuodõ.
Siedā rōdõ tämā äb ūo võin pakandõ.
Bet pȯisõn rabāgõn mielõ, ku um lēmõst eņtš vanā perīmīe jūr tāgiž un āndamõst sūr paldīes, ku ta täm um sōtõn jedspēḑõn un ku ta um andõn linād-äddõl īņe.
Perīmīez saakkõn pǟ un mõtlõn, ku poiški iend muļkizõks.
Bet amā sīeks ta ni īņe um lǟnd.
Aizbroutšõn siedā (!) kuožõ, kus rō um vȯnd, ni um ädagõn järā, kuijen poiškõzõn rōdõ um.
Bet amā sīeks um pagālam.
Ni perīmīez pȯisõks at vȯnnõd amā sūrd drougõd un vel paldīņ at drougõd.
Perīmīez andõn eņtš neitst, eņtš tidār pȯisõn pa-nāizõks.
At briesmõg kōzgõņi jūonõd.
Un kutsistõ mīnda ka kōzgõņiž.
Ma sadīz umarzpūzõ, īd oksā ma nuokīskiz ulzõ, bet toi oksā ei minnõn jūrõ, un ku äb usk, siz um apvaņțļõmõst. 
Kr 261
Sōtõn um lǟnd ainõ nītõm.
Un kuŗēn um eitõn pitkā āiga.
Un tämā mõtlõn, kui laz sōgõ lītõ aigõ eņtšõn.
Un se um tōnd ailõ siezõ pȭzõ tegīž, se rištīng, un kuŗēst ädaktõ, ku ta nūzõb ilzõ.
Kr 262
Nai um antlõn un ikš toi mīez um antlõn vastõ.
Bet mīez um vaņțļõn, vaņțļõn – mitītõ oksõ äb ūo ievaņțļõn.
Un sie naizõn um tund tegīž antlõmi un pierrõ se mīez ka um antlõn sīe naiz tagān.
Siz se nai um kizzõn, mis se mīez votšūb sīņõ mõtsõ.
Ta um kītõn vastõ, mikšpierāst ta tuoiz miekõks lǟb īdõkubbõ, rõkāndõb vȭrõst kieldõ.
Nai um atkītõn, või tämmõn äb tuļļi mielõ, ku ta toiz pū jūs ka um antlõn tämmõn vastõ un ku nei mūžõm un antlõmõst toizõn vastõ.
Kr 263
Siz kengšepā võttõn pik un pand naizõn pierz pǟl, algõ ta neijen pierslõg.
Bet ni tämmõn nai īdõ kabāl pierslõb neiīž un se pik ni ieb lemmõks un ieb īdõ kabāl ju sūrõks – neiku sūr pūšõl ieb pierz jūrõ.
Un nei kengšepān iend zǟl un ta siz ta siskīz nōskiļõks īd ouk luft pierāst.
Ni ta võttõn doppõļț – nōskõļ un tiend ju sūr ouk.
Bet siz briesmõg knaššõ um skaņņõn.
Un sīest umāt ne klavierõd iznūzõd, nēšti ta um klavierõd isštudiertõn. 
Kr 264
Kr 265
Vidzemnikād at lieudõnd īd vēžõ un lǟnõd muntõn ka kītõm, laz tulgõd brīnõm, mis se pa-kukki um.
Mūnda um kītõnm se voļļi skrūodõr, ku ta pidāb nõggõl sūsõ.
Munt kītõbõd, se voļļi rattiņ, ta vǟndaji snūoridi kummiz kaņtšti ulzõ.
Kr 283
Lāška neitst
Perīmīez um sudmaļšt broutšõn kuodāj.
Bet perīmīez um kītõn, ku ta tōb jūodõ, laz neitst läkkõ tuogõ jūodõ.
Kr 286
Sōna-ǟma
Ikš nai um kittõn sounõ un eitõn ōj pūḑi tǟdõks, laz palāg.
Bet ni ta nǟnd, ku nei pǟgiņ tulāb souv sōnast ulzõ.
Ni ta sōtõn eņtš tidārtõ vaņțļõm, kui se sōna ōj palāb, īž ta um eitõn kakidi ōjõ.
Skuțk ailõn jarā-ädagõn tāgiž un kītõn, ku ōj neijennõ kvelliji un tuļ tuļļi kivid vaistõ ulzõ un ikš jamdi nai kažīz lūdõks pieksaji tul tāgiž.
Jemā kītõn: “Sa ni blōḑõd, se ju siz um mäd eņtš piškiz-tubā Madlen.” Skuțk kītõn: “Äb ūo, äb ūo, se um vȭrõz nai.”
Jemā um lǟnd īž vaņțļõm un võttõn īd kak ka īņõ.
Ta lǟnd sillõ – nǟ, rițțõg, sūr jamdi vȭrõz nai, kastāb lūdõ vied sillõ un kastāb sōna sāinad tikkiž kažizõks un kītõn tämmõn nei: “Ku sinā kitad sounõ, siz ma kunāgõd äb või eņtš lapst jūs vōlda.
Sin kitāmiz pierrõ vȯlks sōna amūstõz mō pallõn.
Sa kunāgõst nei äd kitā, ku munt rovz kitābõd.
Äd sa tie tullõn rištõ, ku sa tīed, äd sa tīe tullõn rištõ, ku sa tǟnda jarā artõd!”
Un nei kaddõn jamdi nai sīņ-īž sounõ jarā.
Perīnai um tund jarā-ädagõn amā eņtš kakkõks tāgiž tubbõ. 
Kr 287
Mier-rovz
Kakš piškist neitstõ attõ kaitsõnd rānda pǟlõ lambidi.
Īdõn vȯnd vȭrõz-jemā un toizõn eņtš-jemā.
Se ikš kītõn, tämā kil äb võiji lǟdõ, tämmõn vȯļļi nei juvā jemā: jegā ūoņdžõl tuļļi tǟnda sōtõm.
Bet se toi kītõn, ku tämmõn jemā vȯļļi jarā-kuolõn un ta jegā ūoņdžõl un ȭdõg sōji rīļțõd vȭrõzjemāst, ta kil mõtliji jouvõ tiemõ, bet jegā kõrd set rīļțõd īd sōji.
Jamdi nai nei juvist nuopaijõn tämmõn pǟdõ un kītõn: “Siz tul minnõn īņõ!
Sinnõn līb väggi juvist.” Un ta lǟnd naizõn īņõ.
Ne attõ breḑḑõnd mierrõ.
Nai um võttõn tǟnda kāinalõ un breḑḑõn ju kōgaz.
Ta äb ūo nǟnd, kui tõuvõ nai nuobreḑḑõn, bet ni ne attõ vȯnnõd kuldõst nīnõ vǟrõd tagān.
Vǟrõd sōnõd vāldiņ tiedõd un ne lǟnõd sillõ.
Vȯnnõd väggi knaššõd moizõd un umarztarād.
Lǟnõd tubbõ sillõ, sǟl ka vȯnd väggi knaššõ.
Andõnd tulīņ tämmõn siedõ un ūži knašidi ōriņi un aplǟnõd tämkõks väggi juvist.
Ku ta ni selliz strēk sǟl vȯnd, nei tund tuoist tubāst ikš naistpūoļi, nuoēḑõn knašis ōriņš vālda ku lum.
Se vȯnd täm jemā.
Ta nuopaijõn un nuobutšiņțõn eņtš tidārtõ un võttõn sillõ un kītõn: “Ni iskīt, min tidār, kui lǟb sin veļļõn, min pūogan.” Skuțk kītõn, ku sīen līji ka lǟlamstõz.
Veļļõn vȯļļi jegā pǟva jougaigās kaitsõmõst ibiži, ku munt maggijid pǟva-sidamtõ.
Vēl īd nädiļ veļ kaitsiji ibiži jougaigās, siz munt lējid nītiž nītõm un veļļõn lēmõst īņõ.
Jemā kītõn: “Juvist, ku ma siedā tiedāb.
Poigõ un pästamõst.”
Tämmõn ni lǟnd nei juvist, ku ju eņtš ǟma jūsõ.
Un se jamdi nai, kis tǟnda um mōtsõ jarā vīnd, vȯnd täm jemājemā.
Jemā iskītõn, ku ta ka vȯļļi mierro-rovšti un appretsõn täm izzõ, bet se väggi slikți tämkõks jellõn, un sīepierāst täm vanbist attõ tǟnda jarā vīnõd.
Ku ta vēl neitst vȯnd, siz ne pǟgiņ barās munt neitsõdõks attõ lǟnõd joug sīlda jūrõ gilgõm.
Sǟl siz ta ežmõst kõrd nǟnd täm izzõ.
Ta piddõn tǟnda pa-brūțõks, un tämmõn ka patīkõn.
Nei ne siz attõ apretsõn.
Ežmõks vȯnd juvist, agā pierrõ mīez irgõn tǟnda ertlõ.
Ta lǟnd räukõs jougaigõ un sǟl vanbõst attõ tǟnda mīen jarā salandõnd. “Ne moizõd attõ min ǟmā-tōțin, un ni ma paldīņ täsā jelāb.
Un sa, min tidār, ka ni täsā jelad.
Sin veļļõ, min poigõ, mēg ka tǟnõ attuomõ.”
Ni ne attõ irgõnd vakțõ siedā poigõ.
Sīe ežmõz pǟva ku ne attõ lǟnõd, vȯnd rōški pa-obbõ: poiški lǟnd ibbistõks kuodāj.
Tuoiz pǟvan ne attõ lǟnõd ju varrõ, ne võttõnd siedā piškist neitstõ ka īņõ, laz ta tikkiž nǟgõ un algõ kārtag.
Poiški kaitsõn ibiži.
Izā um maņņõn, ku ni juvist äb ūo: nei täm ežmi nai kaddõn jarā, neiīž tidār ka, ni ta andõn poiškizõn piškiz lasktõb-ažā un kītõn, ja ta nǟb joug pūold tulmõ vȭridi rovšti, siz laz ta laskõg.
Agā ne munt mier-rovz attõ lǟnõd jougaigõ un lǟnd poiškiz jūrõ sõzār ikšiggiņ un kītõn, laz ta teļļõg īņõ mier-rovd jūrõ, sǟl voļļi väggi juvist, ta sōji eņtš ǟmast nǟdõ un jelaji täm jūsõ.
Vannõ tōțist un vannõ jemmõ ka.
Mier-rovdõn vȯļļi se sūr guodõ-jegā ūoņdžõl vanā-tōțin un vanā-ǟman kätu patšõm.
Poiški atkītõn sõzārõn: kui ta ni lǟb, ibbist iebõd vāldiņ, izān vȯļļi toiz kilgs jougõ nizzõd kildõd un siz ibbist strempijid nizzõd jarā.
Bet sõzar kītõn: “Alā murt iļ izā nizzõd, tul set īņõ!
Sa äd tīeda, kui juvist sinnõn sǟl lǟb.
Sin attõ paldīņ nei jarā-kruppõnd jālgad, bet minnõn attõ sǟl nei piemdõd vāldad kǟngad un sin pierāst attõ ka seļļist īž vaļmõd.” Veļ vēl äb ūo tōnd lǟdõ.
Nei sõzār kītõn: “Tul īņõ sīlda jūrõ, sǟl ma neiz ītzm sūrõ kallõ.” Ne attõ lǟnõd, nuolǟnõd sīlda jūrõ.
Sõzār kītõn: “Vaņ kui knaš kalā, asta sillõ jougõ un ak tǟnda vizzõ!” Rițțig um vȯnd sūr kalā.
Neiku ni poiški astõn jougõ akkõm kallõ, nei tund jemā, akkõn īd käd, sõzār toiz käd vizzõ un vīnõd īņõ.
Poiški rōški ouŗõn, izā siedā kūlõn un ailõn jougaigõ, bet vȯnd juvā pa-obbõ, attõ juvā vȯnnõd jarā-kaddõnd amā poiškizõks.
Nuovīnõd poiškiz moizõ, andõn kakš sūrdõ knaššõ ibistõ un rattidi, algõ tämmõn volkõ pitkā āiga, un vēl pǟgiņ mūdõ luštõ.
Ežmõst pǟvad poiški rōz itkõn kil, agā pierrõ um vȯnd nei luštigõl un kītõn, ku ta kunāgõd äb lä emīņț tāgiž.
Ta īd pǟvan kizzõn: “Voi siz tōțist äb võiks tūodõ tǟnõ?” Bet siedā äb ūot vēļõnd.
Ammõ ne tējid, mis set ta tōji, bet tōțist attūodõ äb, sīest ta eņtš ežmõst nāista ertlõn.
Ku ni poiški nuojellõn pōr nädiļi, siz äb ūo tōnd emīņț tōțist ka.
Ku ta ni vȯnd mingiz āigast sǟl nuojellõn, siz attõ mier-rovz andõnd tämmõn piškiz lōja, missõks ta võind mier pǟlõ tūlda un pūrițõ.
Ta um vēl vȯnd almõl kim āigastõ, ku ta vīdõd.
Ta tōnd lǟdõ sīe piškīz lōjaks izzõ vaņțļõm, bet jemā-izā kītõn: “Sa almõl vīž-toistõn āigastõ äd tūoḑ eņtš izzõ vaņțļõm lǟdõ: siz ta vel sīnda jarā tūndõb.
Bet ku sa līd vīž-toistõn āigastõ täuž, siz sa võind lǟdõ, siz sin izā emīņț sīnda äb tund, sin gīm līb vȭrõks iend.”
Ku ta um vȯnd kolm-toistõn āigast vannit, siz ne attõ lǟnõd kōgaz jemā sugud jūrõ sēršõm un attõ sǟl nuojellõnd pūol-tuoista āigastõ.
Ku ni ne attõ kuodāj attunnõd un ku tämmõn vȯnd vīž-toistõn āigastõ lebbõ, siz täm jemāizā um andõn tämmõn eņtš svētõb un kītõn: “Ni sa ūod rițțig mier-rištīng un ja ni sa tōd, siz võid lǟdõ eņtš izzõ vaņțļõm, – ni ta sīnda äb tund emīņț.” Ku ta ni svētõbt jemā-izā kädst nuosõnd, siz tämmõn iend nei, ku ta sugid äb ūo tōnd nǟdõ emīņț eņtš izzõ, bet ikštõz ta um lǟnd ka.
Ežmõst kõrd ta lǟnd sallõz vaņțļõm.
Ta nǟnd, ku izā kindõn nurmsõ un pūstõn pǟdõ.
Bet izzõ zǟl tämmõn emīņț äb ūo vȯnd.
Jemāizā kītõn, ku ne attõ slikțõd rovd, kis mō pǟl jelājid.
Ta lǟnd tāgiž eņtš piškiz lōjaks.
Ta võind kil ka neiīž bäs laijõ tūlda, bet lōjaks vȯnd ju knaššõ.
Aizlǟnd kuodāj un iskītõn jemān un sõzārõn, mis ta nǟnd.
Seļļiz strēk āiga pierrõ ta lǟnd tuoista kõrd.
Lōja ta jettõn jougaigzm un lǟnd.
Izā istõn kōrands.
Ta lǟnd jūrõ un andõn juvõ päuvõ ku ju kilā-rištīng un kizzõn, voi äb vȯļļi ibiži mīdõb, ta vȯstaks īd ibiz.
Izā kītõn: “Siz ju līb mīmõst, rōdõ um vajāg.” Ta kītõn: “Minā vȯļ sin jūsõ mingiz āigast, tāgižpēḑõn, siz sa voļḑ vēl nei brangõ, kui sa ni nei švakkõks un vanāks ūod iend?” Izā kītõn: “Kuna sa ūod min jūsõ vȯnd?!
Minā sīnda mittõ rōški äb tund, äb ūo nǟnd ka.” Bet pȯis kītõn: “Sa ūod mīnda nǟnd kil, bet äd ūo set tǟdõl pand.
Bet sinnõn si um vȯnd sūr mur, ku sa nei aššõ vanāks un zirmizõks ūod iend.
Āigastidi sinnõn vel neijen äb ūo.” Perīmīez irgõn kītõ, ku tämmõn väggi sūr mur vȯnd.
Nūoŗizānd set īdst-īd aijõn pǟlõ, laz set kītõg tikkiž tota, algõ pietāg.
Perīmīez irgõn: “Minnõn vȯļ nai, se kuoliz jarā.” 
– “Kus siz sa tǖnda matist?”
– “Kalmõ,” kītõn perīmīez. “Alā set piettõ, bet kīt totā!”
– “Täm attõ ienõd tagān tidār un pūoga.”
– “Kus ne attõ sōnõd?”
– “Ne molmõd ka jarā kuolõnd.”
– “No, mikš siz ne jarā kūolistõ, agā sīest, ku se vȭrõzjemā näntõks väggi slikți jelīz?”
– “Kui sa siedā tiedād, nūoŗizānd?”
– “Kui ma siedā äb tiedā, ku ma um sin pūogaks īds kubsõ.”
– “Ah, ku ma vēl eņtš poigõ sōks nǟdõ!”
– “Kui ma siz tǟnda võid nǟdõ sōdõ, sa ju kītõzt, ku ta vȯļļi jarā kūolõn!
Ta äb ūo sugid kūolõn, bet jelsõ, un sa pietist.
Ma kil kītiz, algõ sa pietāg, bet sa pietīst un pietīst.
Sin nai um jelsõ, sin tidār um jelsõ un ma um sin pūoga.
Ibist minnõn äb ūo vajāg, bet sin nai sōtiz sinnõn pūnga täud kuldõ: ta tiediz, ku sinnõn um pūtõks.”
Pand rōpūnga lōda pǟlõ, andõn käd un kītõn: “Nei, ni ma sīnda emīņț vaņțļõm äb tul.
Un ajā sa siedā ragāntõ (võllõ) kōrandst ulzõ – mõitiz sa īž ka vel līd pagālam.” Izā um kil pallõn neijennõ, algõ ta läkkõ, bet ta atkītõn: “Ni ma emīņț äb īe, minnõn sīnda äb ūo zǟl,” – un lǟnd jarā.
Aizlǟnd eņtš jemā, sõzār un munt jūrõ un jellõn luštīgõl jedspēḑõn un kunāgõd emīņț äb ūo tund izzõ vaņțļõm un äb ūo ka mǟdlõn emīņt mō jelāmist.
Izā jegā pǟva um pīļõn joug- un miernaigās, vodlõn poigõ un murtõn, bet äb ūo savodlõn un nei murkõkd jarā kūolõn. 
Kr 288
Apbuŗḑõd kēņig-tidār
Īd izān attõ vȯnnõd kolm poigõ.
Kakš attõ vȯnnõd kovāltõ un ikš rōški seļļi pa-mūļki.
Izā kūolõs andõn jegā pūogan stok un kītõn: “Ku tēg tōtõ nāista võttõ, siz viskõgõd stokidi, un kis siz tulāb nēḑi sōmõ, se līb jegāīdõn buŗț.
Vaņimi võttõn eņtš stok un viskõn – se saddõn päp kōrandõ, tund päp tidār un võttõn siedā stokkõ ilzõ.
Ni viskõn sidami veļ – sīen saddõn stok moiz-izānd kōrandõ, tund moiz-izānd tidār un võttõn stokkõ.” Ni vȯnd kȭrda viskõ nūoŗimõz muļkiz veļļõn, se kītõn: “Ma nei äb visk ku tēg pids kōrandidi, ma viskūb mõtsõ, un kis sǟldõ siz tǟnda võtāb, laz siz se ka līgõ min brūț!” Un viskõn iļ sūr knaš nīn ītõ pȭrõz.
Ni tund ikš sūr mõltsi kupa iekõs un akkõn stok vizzõ.
Munt veļid attõ tǟnda nagrõnd, ku tämmõn līji krupā nai.
Muļki veļ tōnd krupā kädst stok jarā võttõ, bet krupā äb ūo andõn un iekõn amā stokkõks eņtš brūdganan īņõ. “Midēgst tiedõ,” kītõn muļki veļ: “võtāmõst pa-nāizõks.” Krupā um rõkāndõn un kītõn: “Tīe sa siedā un vī mīnda ku eņtš brūtõ āltaŗ jūrõ un sa līd mīez.
Sin veļid, kis paldīņ sīnda pienagrõbõd, lībõd almõl sīnda.”
Se krupā um vȯnd apbuŗḑõd kēņig-tidār.
Vȭrõzjemā um tǟnda, kōtõ veļļõ un nīnõ nuobuŗŗõn, tǟnda pa-krupāks, veļidi pa-kividõks un nīnõ nuovaitõn un kītõn: “Jedmõl sa un sin veļid äb sōtõ pa roudkõks un nīn äb nūz ilzõ, koņtš gaḑūb seļļi pȯis, kis sīnda ku kruppõ vīb āltar jūrõ.”
Krupā lǟnd kuodāj īņõ.
Ta äb ūo tōnd sillõ laskõ, bet krupā seņtškōgiņ krōpšõn uks tagān, koņtš vȯnd laskõmõst sillõ.
Attund ȭdõg, krupā lǟnd kui ju brūț louvõl kilgõ maggõm.
Munt veļid attõ tǟnda nagrõnd.
Tämmõn um rōški uid vȯnd, ku ni nei izlǟnd.
Krupā kītõn īdstīd: “Alā uig, laz ne sīnda nagrõgõd, kil ne pierrõ itkõbõd.
Tie set ju aššõ kōzgiņi un kūl mīnda, siz līb tikkiž juvist.”
Ūoņdžõl sienõd bruokstõ – krupā sa rai pǟl brūdganan kilgsõ, äb ūo kuskõd laskõn ēņtšta brūdgana jūst jarā.
Sīe eņtš pǟva ne broutšõnd päp jūrõ un tulīņ tuoiz pǟvan broutšõnd piuvõkoddõ lōlatõmõz jūrõ.
Krupā istõn sōņõ kilgõ, sūrd sīlmad īd zvǟrzõnd.
Lǟnõd āltar jūrõ, amād rovz attõ ädagõnd jarā, mitikš vēl seļļist brīnõm äb ūo nǟnd, ku kruppõ võtāb pa nāizõks.
Krupā iekõn brūdganan īņõ āltar jūrõ.
Muļki veļ set um kūlõn, mis krupā kītõb, un siedā tīend, laz volkõ mis voltsõ.
Ku ne ni ienõd āltar jūrõ painõl, piepallõnd jumāltõ, nei attõ tunnõd ukst sillõ kakš sellist un kakš tubā-neitstõ seļļõst knaššõd brūț-ōrõndõks un krūonõks, mingiz vēl mitikš äb ūo nǟnd.
Vīnõd krupā drēskōmerõ.
Ku ni attõ tunnõd tāgiž drēs-kōmõrst, amādõn un ka brūdgana brīnõmõks ienõd sūd laigāld.
Ni um krupā azmõs vȯnd seļļi knaš printses ku engiļ.
Päp nēḑi salōlatõn un lǟnõd pivāstkuodāst ulzõ.
Uks jūsõ vodlõn sūr knaš kuldi karit nänt pǟlõ, sulli attiend uks vāldiņ, ne astõnd sillõ un broutšõnd nīnõ kōzgiņi jūomõ.
Sīest nīn um vȯnd ilzõ nūzõn, un veļid ka ienõd pa roustkõks.
Nuobroutšõnd nīnõ.
Sǟl amā um vȯnd nei knaššõ izpuskantõd, ku äb või izkītõ.
Naiz veļid un amā nīnõ aim vȯnnõd nei juvād täm vastõ, ku karitsõ kandõnd nīnõ sillõ, sīest ku ta um nänt glōibiji.
Ta sōtõn kuldiz karit ka eņtš veļīdõn tagā, laz ne broutšõgõd ka täm kōzgiņiz.
Ne äb ūotõ vȯnnõd vēl apretsõnd.
Ku ne ni attõ atbroutšõnd un nǟnõd tikkiž siedā ouvõ, mis nūoŗõmõz veļļõn vȯnd, näntõn eitõn kad un kõzā un lǟnõd un pūgõnd ēņtšta ilzõ.
Ta īž eņtš naiskõks um jellõn siesõ knaššõs nīnsõ igā lopāndõks sōņi vȯndzi.
Amād rovz attõ siedā pōrõ slaviņțõnd un guodiņțõnd. 
Kr 289
Lāška neitst
Īd perīmīen um vȯnd väggi knaš, bet lāška tidār, sīe jūsõ vēl rikāz.
Äb kui kougõn sǟl-īž um vȯnd ikš rikāz perīmīe pūoga.
Un se um ni tund siedā knaššõ, rikastõ un laiškõ perīmīetidārtõ pretsõm.
Se perīmīepūoga kovāl voltsõ sōtõn jedmõl sīņõ īd vanā mīe, laz se iskūldõg, mis siz sīe neitstõn pa vigā vȯlks, ku tǟnda äb geļḑ pretsõ.
Se vanā mīez kītõn, kui ta ni nei tijāld lǟb, ta satieb kōiḑi un lǟb nēḑi mīmõ un istieb nei, ku iļ ie ta sōb sīņõ magatõ.
Ni vanāmīez lǟnd.
Vȯnd ȭdõg jūsõ, ta pallõn iemōjõ.
Ne andõnd tämmõn iemõjõ un vȯstõnd vēl kōiḑi ka.
Ni sīe ȭdõn ta irgõn perīmīekõks apspriežõ, mikš se nei um, ku tämmõn nei knaš tidār, bet brūdgannõ äb ūo votšõn ta vēl eņtš pierāst. “Tikkiž vȯlks juvist,” kītõn perīmīez, “nēḑi brūțgaņḑi (!) vȯlks ju ka, agā min tidārõn um seļļi piški rujā.” – “No mis siz se pa rujā, voi siz doktār äb või arštõ?” – “Siedā ni kil äb või doktār jennõ arštõ.
Tämmõn um nei: ku ta siedā äb sō, mis ta tōb, siz tämmõn uztulāb seļļi rujā, ku um kolm-nēļa päuvõ nuomaggõmõst lovāl.”
Ni vanāmīez nuomaggõn sīe ie, ūoņdžõl nuosiend bruokstõ un lǟnd eņtš perīmīe jūrõ tāgiž un kītõn: “Li set druošõ kožā pǟlõ, sǟl sinnõn istulāb juvā perīnai.” Ta vēl iskītõn, mingi rujā neitstõn um, un ūoņdžõl perīmīepūoga broutšõn kožā pǟlõ.
Ta vȯnd ka knaš un rikāz pȯis un īž sǟl jūsõ vel perīmīez.
Tämmõn vȯnd amā sūr un juvā mōj-pāika iļ amā pagāst.
Nuobroutšõn sīņõ, lǟnd tubbõ un kītõn perīmīen (tidār izān), ku ta ni um tund täm tidārtõ kožžõm.
Perīmīez kītõn: “Tidār ju minnõn mõitiz vȯlks juvā, bet seļļi piški vigā set tämmõn um.” Pȯis kītõn: “Se äb ūo midēgõst, ku ka mingi piški vigā um.
Minnõn ka um vigā.
Mitikš siedā kil äb tieda,  bet sinnõn ku eņtš naiz-izān ma võib tǟnda kītõ ka.”
– “No mis siz sinnõn pa vigā?”
– “Vā, minnõn um seļļi vigā: ku ma ūoņdžõl nuostrōdõn un ku siz ma sōb kilmõ vietā, siz minnõn tulāb seļļi dullõm pǟlõ, ku ma rabūb amḑi rīštidi kațkõ, mis set käddõ sōb, un rovšti ka, ja äb ūot nuo-urgõnd.
Bet ja ma tulīņ siedõ sōb, ku ma tiestõ tulāb, siz um tikkiž juvist.”
No, ni sarõkāndõnd kubbõ.
Pȯisõn um patīkšan,  sōb vel rikūst īņõ, un tiebõd kōzgõnd.
Se um vȯnd kievād.
Un ni ta vīb perīnaiz kuodāj.
Perīnai um vȯnd nei brangi un juvā, strōdõn amši īņõ pids kotā.
Ku munt tunnõd nurmstõ bruokst jūrõ, bruokst jegā kõrd um vȯnd vaļmõz un lōda pǟlõ.
Īd ežžõm-pǟvan um perīnai tōnd broutšõ eņtš vanbõst jūrõ sēršõm.
Perīmīez tegīž kītõn, laz rōški pavodlõg, koņtš sōb nūrmidi apkīlam, ku siz mū ežžõm-pǟvan ta võib broutšõ.
Un lǟnd roudkõks nurmõ jelām.
Ikš neitst set um perīnai attõ iend kuodāj.
Bet neiku perīnai äb ūo sōnd broutšõ vanbõst jūrõ, nei rujā pǟlõ un pand louvõl maggõm.
Neitst apkuopõn jelājiḑi (!), bruokstõ äb ūo tiend, perīnai äb ūo andõn ažḑi.
Attund bruokst-āiga, perīmīez kītõn puoškõdõn: “Ni agā mēḑi täm-ūoņdžõl äb tul mitikš nutām bruokstõ, mis perīnai äb ūo lovāl pitkālõ, bet tēg pīļõgõd mierõg un vāgiž, ma īrgõb perīnāista arštõ!” Lǟnõd amād kuodāj.
Lǟdsõ perīmīez kītõn neitstõn: “Ku lǟmõ tubbõ un ku ma kizūb vietā jūomõ, siz ānda!
Ku ma līb nuojūond, siz ma īrgõb sīnda pieksõ – alā kartõ, dikțõ äb, bet sa ail kriukõs perīnaizõn louvõl sälgõ,” – ta siz läb tagān un īrgõb opātõ perīnāista.
Perīmīez tund tubbõ, nuovaņțļõn, ku siemnāiga äb ūo lōda pǟlõ, kizzõn neitst kädst vietā.
Perīnai siedā lovāl kūldsõ irgõn ju veržõ.
Perīmīez nuojūond vietā un irgõn pōtõgõks plīțõ, mis set jedsõ vȯnd, uzrabbõn neitstõn ka nei kievāmstõz.
Se ailõn kriukõs perīnaizõn louvõl sälgõ.
Perīmīez tagān um irgõn plīțõ perīnāista.
Perīnai um vȯnd nei jarā-ädagõn, ku äb ūo sōnd lovāld ulzõ, set kriukõn un nuttõn, laz gläbbõg mingi siedā viedkrūzõ jarā, ku äb jūo un äb ie vēl ullõks. 
Perīmīez loptõn plīțõ, nuosienõd vāgiž, mis sōnõd, un lǟnõd tegīž tīe jūrõ.
Un sīest pǟvast perīnai um iend nei juvāks ku brīnõm, äb kunāgõd emīņț äb ūo tund rujā pǟlõ.
Jegā kõrd ku mīed attõ tunnõd tīe jūrdõst (!), siemnāiga vȯnd lōda pǟl un tikkiž um vȯnd kȭrdas.
Nei ne nuojellõnd amā eņtš igā tutkām sōņi un vondõn amā vondzi pōr iļ amā pagast.  
Kr 290
Sōna-ǟma
Vȯnd ikš väggi juvā perīnai.
Ni ta um altõn sōna ōj palām un lǟnd īž tubā jūrõ sōmõ tuoiz siltäud pūḑi ūdpǟl uzeitõb.
Ta ni seļļiz strēk pierrõ um lǟnd sounõ vaņțļõm, kui tuļ palāb, un ētam vēl siedā tuoistā sil-tǟta ka ōjõn pǟlõ.
Ta um lǟnd sillõ sounõ, bet pūḑi sugid emīņț äb ūo vȯnd, at vȯnnõd tikkiž nuoeitõn ōjõ.
Ni ta lǟnd tegīž selliz strēk pierrõ un võttõn rōški pūḑi ka sillõ.
Ta äb ūo sōnd kovālõks, kis nēḑi pūḑi vȯlks eitõn ōjõ, munt attõ tikkiž mõtsās vȯnnõd.
Ta um lǟnd tegīž sounõ sīe sil-täudkõks sillõ – sǟl attõ juvā piezzõnd ēņtšta vāldad pǟdkõks vanā mīez un nai.
Se vanā mīez um kītõn: “Mis sa ni tuļḑ, mēg ju sin sōna ōjõn nuoētizmõ pūḑi pǟlõ un nuokītizmõ, sīest mēg tōžmõ ēņtšta ju aššõ nuopiezzõ: mäddõn um lēmõst sõzār-tidārõn bērõz, sīest ju varāld um sōmõst vaļmõks.
Mēg kil mūžõm ūomõ vȯnnõd pierrõ mūḑi piezzõmõs, bet ni um mäddõn lēmõst killõ.”
Perīnai um kizzõn: “Kis tēg sellist ūotõ?
Kui ma tēḑi äb tund?!” Se mīez panagrõn un kītõn: “Sa äd tund eņtš kod-rovšti!
Voi siz sa siedā ka äd ūo tǟdõl pand, ku minā eņtš kädkõks um sinnõn mingiz kõrd äbțõn un min sīlma um iļ sin juvõ nǟnd?!” Perīnai um tund jarā-ädagõn sōnast ulzõ.
Ne attõ vēl ienõd sounõ piezzõm. 
Kr 291
Kurē un pițki
Ikškõrd mōlõ um ikš neitst vȯnd kōraļ.
Tund pițki ilzõ un borātõn, ni um tund ailõs ikš piški vīri piņ un tōnd puggõ sīe neitst jūrõ, bet neitst um aijõn tǟnda jarā.
Piņ veglõz piddõn vastõ un äb ūo tōnd lǟdõ jedspēḑõn.
Perīzõks sūrd mūokõdõks neitst um joutõks nuotrietsõn piņņõ jarā.
Ni se piņ um urgõn pițkistõ sūr kuplā kūzõ alā un puggõn kūzõ jūrd alā.
Nei ku ni tund pițki ju ležgõl, nei pȯtkāstõn kūzõ poḑ-narmõks.
Neitst lǟnd ȭdõg kuodāj un kītõn muntõn siedā.
Vanād kovāld mīed attõ kītõnd, ku se um vȯnd kurē piņ nōgõs.
Sīepieāst äb tuoḑiji pițkiz-āigas eņtš jūrõ vēļõ tūlda piņņõn, koks ta vȯlks vȯnd eņtš piņ.
Äv võiji ju galvõ, ku kurē eņtš irmõks äb ieailiji sīen piņņõn ka sillõ. 
Kr 293
Kurē kōzgõnd
Ikš vanā mīez um vȯnd moizõs saks-tiesõ.
Ta um vȯnd muskant ka.
Ni ȭdõg ta lǟnd kuodāj.
Leb seļļiz mõtsā vȯnd lebbõ lēmõst.
Ni tund tämmõn broutšõs ikš izānd vastõ un kizzõn, kus ta lēji nei obbõ.
Ta kītõn, ku vȯnd saksties un ni lēmõst kuodāj.
Izānd kītõn: “Sa ūod muskant?” Mīez kītõn: “Nä, ma spēļõb ka.” – “Nu, siz asta sillõ un broutš īņõ min nīnõ, sǟl sinnõn līb kōzgiņi spēļõmõst täm-iezõ, ma sin juvist samaksāb.” Mīez kil kītõn, ku tämmõn äb voļļõd spēļõd īņõ. “Sīest äb ūo viggõ,” kītõn izānd: “min um spēļõd väggi juvād, tul set!” Mīez mõtlõn: rōdõ vajāg um, lǟb ka.
Astõn sillõ un broutšõnd jarā.
Seļļiz strēk broutšõnd, ni vȯnd nīn nuopuskantõd un tuldkõks jūsõ.
Lōdad vȯnnõd lagtõd, bet kui-jennõ siemnaigõ kil äb ūo vȯnd pǟlõ!
Ni attõ andõnd tämmõn spēļõd käddõ, laz ta uskōļõg.
Väggi juvād spēļõd vȯnnõd, skaņņõnd neiku amā nīn dõržõn.
Ta um spēļõn folnēzõ (~polnēzõ) un munt uskōļõnd, voi jālga pierrõ um.
Ni tund ikš ailõs sillõ, ku brūț broutšiji.
Amād ailõnd ulzõ brūțõ savõtām.
Tämmõn vȯnd spēļõmõst vēl īdst-īd polonēzõ, kōzgnikād set eitõnd tämmõn rōdõ un ta set spēļõn, pierrõ vȯnd kabāt täuž kūlda-rōdõ.
Ku ni brūț tund sillõ, se ka iekõn polonēzõ, gūnga-serk lǟnd īdst raigāst toizõ vippat-voppat, vippat-voppat.
Bet ta um irgõn apvaņțļõ, ku se brūț um kīnd pǟl seļļi īž ku täm perīnai.
Vaņțļõn ikškõrd, tuoistā kõrd, bet mis perīnai, se perīnai.
Ta äb ūo sōnd aru, mis se ni um, voi sīlmad-nägu.
Ku ta ni nei mõtlõn, kistõnd tuld tikkiž jarā.
Nīn amād roudkõks ka kaddõn jarā.
Vȯnd amā immõr pimdõ.
Ta irgõn vaņțļõ, kus siz ta ni um un mis se ni vȯļ.
Kōļõn kabatõ – se um vȯnd rițțig kūlda rōkõks täuž.
Ku ta ni neijennõ aru sōnd, siz ta nǟnd, ku ta vȯnd sīes eņtš rīsõ, kust ȭdõn tiestõ lǟnd.
Vȯnd ūomõg, pǟva tund juvā ulzõ.
Ta lǟnd ni kuodāj, mõtlõn īž: “Mis se ni vȯļ?
Ma spēļõz kurēn kōzgõņi!” Apvaņțļõn tegīž kabātõ –  sǟl um vȯnd rițțõg kūlda-rō.
Mīez mõtlõn: “Laz ni volkõ kui voltsõ, bet rō um rițțig un pǟgiņ, ni sōb lapstõn leibõ nuovȯstõ un pǟlõ ka vel ieb sūr tšupā.”
Nuolǟnd kuodāj.
Sǟl amād vȯnnõd nei murāgõld, munt itkõnd.
Mäd perīnai lǟndz-iezõ pūgiz ēņtšta ilzõ, mēg ni nuovīžmõ tǟnda aitõ.” Ni mīen ienõd sīlmad vāldiņ.
Ni ta um kod-roudõn iskītõn, kus ta vȯnd un kui lǟnd.
Bet kurē antõnd rōdõ ta um tērõn ulzõ. 
Kr 294
Kurē karīt
Vanā Rēberg Ūd-sud-kōrandstõ tund īd pivāpǟva ȭdõn krūogõst kuodāj jarā jūobõn.
Ta tund pids riekkõ un kūlõn, ku ikš seļļiz briesmõg märaks tagānd broutšõb.
Ta kierõn immõr un iend paikõl vaņțļõm, ku siz se briesmõg broutšiji um.
Vȯnd ikš sūr izānd, vīž ibist karīt jedsõ un tuld attõ zvǟrõnd īd karītõst ulzõ.
Ta astõn riekaigõ, võttõn kibār mōzõ, laz ni broutšõg sūr-izānd piddõz.
Neiku ni sōnd karīt täm kūožõ, nei iend paikõl un izānd nuttõn: “Juvõ ȭdõgt, vanā Rēberg, kus sa ni lǟd nei obbõ?” Ta kītõn, ku lēji kuodāj, īž vȯnd jarā-ädagõn ka.
Izānd kītõn: “No, neiku slikți riek, siz tul istā sillõ min sullizõn kilgõ!” Ta istõn ka siz sillõ.
Ni irgõnd broutšõ.
Ak sa ailõnd, ak sa ailõnd, neiku tūļ īd sīlmad jedsõ.
Attõ broutšõnd juvā kōgiņ aigõ.
Ta mõtlõn, kus siz ni mīnda vīb, krūogõst Ūd-sud sōņi um set mingist pōŗ-sadā samõ, bet ni broutšõb juvā nei kōgiņ un nei aššõ, ku um pīkstõmõst sīlmad vizzõ.
Izmõks tämmõn se sūr jūomi ka nuolǟnd pǟstõ ulzõ.
Ta irgõn apmõtlõ un apvaņțļõ, ku ni emīņț äb ūo juvist.
Ta um nǟnd, ku ni karīt jedsõ äb ūo sugid vīž mustõ ibistõ, bet õpkõd sūrd munādõks.
Ta um irgõn jumāltõ pallõ – nei kaddõn izānd amā karītõks un õpkõdõks jarā, amā immõr vȯnd pimdi.
Ku ta ni nei kougõn sōnd ku arutõ, siz ta vȯnd nuovīdõd tūola-pūol Žuotsõnd lōndõ un istõn ratsõl sūr immar-saddõn kūzõ pǟlõ.
Siedā ta īž um todkõks kītõn un aplietsiņțõn, ku äb juvā um tǟnda vīnd, un ja ta äb vȯlks jumāltõ mǟdlõn, siz ta vȯlks nuovīdõd eļļõ. 
Kr 295 Mier-ibbizt
Se um vond nei umbõz sadā āigastõ tāgiž-pēḑõn Vaidõl Folmaņ jūsõ.
Se vond nei ȭdõg pūolõ, mīed attõ teļļõnd mierrõ.
Ni poiškizt ailõnd rāndast ilzõ un kītõnd, ku barā ibīži voigõnd mierst aigõ un ni daņtšijid rānda pǟlõ.
Voļļid kil mustād, kil siņņizt, kil bǟrõd, laz rouz läkkõd vaņţlõm.
Liestā-võrgõd vonnõd vabši.
Mīed lǟnõd randõ, näntõn vond irm, ku ibbizt äb ailõt un sakīskõt võrgidi.
Ne võttõnd võrgidi mōzõ, bet ibbizt nēḑi sugīd äb vonnõd aiztīekõnd.
Ne attõ amād īds barās nei luštīgõl daņtšõnd Folmaņ un Ūd-Rūotš vailõ.
Mīed attõ siddõnd võrgõd sillõ, ajjõnd lōja mōzõ.
Vanā Lanks um tund aigõ kōļidi ilzõ viskõm, ta sōnd seļļiz pitkā sebā-vitsā un ierabbõn īd ibīzõn, kis ju ležgõl vond.
Ak sa valdig, ni attõ amād ailõnd tämmõn pǟlõ.
Ta sōnd ieurgõ laijõ un ni ka sõidõnd, kui jennõ set joudõ vond.
Iļ sūrd mūokõd attõ sōnõd ibbiztõn jedst jarā nuo-urgõ.
Paššõ kōdõks sil sōņi ibbizt attõ voigõnd tagān, sȭrmõd lōjan kilgs.
Siz pierrõ ku lǟnd iļ kōdõks sil, kaddõnd mierrõ jarā.
Ne attõ vonnõd īd mier-izānd ibbizt.
Ne äb tōjid, ku nēḑi pūtiji.
Kuoštrõg (Kr 295)
Ougust Skadiņ (s 1902)
16. VI 1924
Kr 296
Mustā ērzõl
Īd perīmīen vȯnd seļļi tubā, kus äb ūo võind mitikš ūd-āigast-iezõ maggõ.
Ikškõrd lǟnd ikš rōntõd-mīji, se um vȯnd sūr drūošnikā.
Ta kītõn sīe perīmīen, ku ta kōļõb lǟdõ siezõ tubbõ maggõm, bez laz āndag tämmõn īņõ läbḑi, kirrõ un vikārtõ.
Ūd-āigast-ȭdõn ta lǟnd sillõ un pand maggõm, läbḑist (!), kirrõ un vikārtõ võttõn kilgõ eņtšõn.
Ku ni tund nei kīela pūol kakš-tuoistõn, ni tund sūr mustā erzõl sillõ.
Amā jedsõ ta nuonūkšõn täm ōriņi.
Attõ vȯnnõd vāldad lēbad sǟlõ sapandõd, apnūškõn nēḑi.
Irgõn daņtšõ un daņtšõ ikškõrd neika iepotkastõn tämmõn, bet äb ūo poddõn.
Tund tuoistā kõrd, ni īž ie-iukšõn un tegīž potkastõn, bet äb ūo tegīž tämmõn poddõn.
Ta mõtlõn: ja ni kolmõz kõrd veļ tulān jūrõ, siz um rabbõmõst, ju kōgiņ äb tuoḑ piddõ.
Mīen eitõn irm ka rōški.
Neiku ni ērzõl tund kolmõz kõrd lovā jūrõ, nei mīez pand vikārtõks iļ sǟlga, un ibbi lǟnd sidamtõ lōigi kōdõz kabālõz un ni vȯnd neijennõ rōdõ – pūol tubā täuž!
Ūoņdžõl ne attõ irgõnd rōdõ jaggõm (!).
Pūol sōnd rōntõd-mīji un pūol perīmīez.
Ni attõ vȯnnõd molmõd nei rikkõd, ku vel paldīņ laps-lapst jelājis sīe rōkõks.
Se um ikš pațies notīkõmi. 
Kr 299
Se um vȯnd tāgižpēḑiņ āigastiz, vanāst āigastõst.
Sīkrõgõl ikš mīez – täm tagān mitiks äb ūo, kis täm tagān itkūb.
Muntõn amādõn at vȯnnõd jemād un izād pavadiņțõnd nänt järā un tämmõn äb ūo vȯnd, kis täm tagān itkūb.
Amādõn itkõbõd tagān, bet täm tagān mitikš äb itk.
Ni ta um mõtlõn, mis ta tieb.
Ni ta um sōnd īd vanā pitkā zirmist abbõndõks zīḑ un siedā ta um sǟdõn, az se täm tagān itkõg, ku ta tämmõn maksāb, az itkõg täm tagān, ku tämmõn mititkš äb ūo, kis täm tagān itkūb.
Ni se zīḑ um itkõn, akkõn pǟ vizzõ un ouŗõn ui-ui-ui, neiku amā pilsǟt um brīnõn, mis ni sīe zīḑõn um, ku ta um muļki.
Un ku se mīez äb vaņțļõ täm pǟl, siz ta äb itk, siz ta nagrõb; ku ta vaņțlzmb täm pǟl, siz ta itkūb.
Un ni ta maksāb tämmõn vel emīņ, laz ta itkõg.
Un ne munt zīḑõd at ūlõd täm tagān, ku se zīḑ um pa muļki.
Tōbõd tiedõ sōdõ, mis täm pa vigā, kis tämmõn um slikți tiend.
Bet ta äb kīt, ta itkūb amā pǟva.
Siz pierrõ ta um iskītõn ne zīḑõdõn, ku rō pierāst siedā ta um tiend.
Siz äb tieda, kui sǟl siz ni um vȯnd.
Ta um kītõn, ku rō pierāst kuŗē ka dāņtšõb, ku maksāb, siz ta itkūb.
Un vaņ siedā ma siz tōž kītõ, ku seļļist at ka ne līvõd: ku maksāb, siz rõkāndõb līvõ kīeldõ, – ku äb maksā un jūs äb ūo, siz ta sīnda apnagrõb sǟlga tagān.
Kr 300
Pūtspīegiļ-rōntõd
Ta um opātõn ēzeļõn rōntidi.
Ta um kītõn, ku ta opātõb ēzelõn rōntidi.
Un siz ta īž lǟb ī-ā, ī-ā.
Un siz ta um kītõn rouvõn, ku vaņ ta um ni neijen opātõn.
Un nei vaņ ne rēkõbõd, ku paldīņ um nei: ku pǟgiņ um nēḑi mō-mīe läpši, ku neijen võib nuo-opātõ nēḑi, – un ne nagrõbõd nēḑi līvõdi täs, ku ne mō-mīed lapstõn sōb siedā līvõ kīeldõ spatõd, neiku se Pūtspiegīļ um opātõn eņtš ēzeltõ.
Ku maksāb, siz opūb.
Ku lǟb järā, siz leț-kīeldõ set rõkāndõb. 
Kr 304
Un siz ikšiggiņ kazāmõ neiku munt puțkõd siegās äb ūo, ne at leț-kīel pǟl vientūliš. 
Kr 305
Englendõr um vȯnd täs.
Ne kakš äb ūot neika vēļõnd sīe īdõn.
Perīnai siz um andõn ka, mis tämmõn käd jūs um vȯnd konnõ: semḑi un vȭita.
Ta vȯnd nei järā-ädagõn, mīed at urgõnd järandz.
Siz Zuonkõld ne at lǟnõd Kuolkõ un sǟl ne at sīe pivā-kuodā salaskõnd un kittõnd.
Ud-Ruotšõn um vȯnd britška rānda pǟl, sīe at kittõnd järā un... 
Kr 306
Siz ne lǟnd eņtš kēņigt tūom, ne piškist mīed, siz kēņig um tund vaņțļõm.
Un siz andõn siedõ tämmõn.
Siz um vȯnd neijen potīļi, neijen potīļi, laz ta jūogõ, bet neijen piškist at vȯnnõd, ku ta äb sō agā mittõ midāgid sūzõ.
Siz ta um nuojūond set-kimdõ potīļț järā un vel äb ūo kēļ kažižõks sōnd.
Un ne at brīnõnd, ku se võib neijen jūodõ, kust ne võtābõd sīe.
Un siz ne at tūonõd mingiz kolm-kimdõ pittõ vīnõ at tūonõd, un tikkiž ta um jūond järā.
Un kuijen ne at ergo tūonõd un tappõnd järā!
Un se izānd um pallõn, algõ ta nei dūšig laskõg, ku täm mīed siedā äb tsiešõt – ne at lǟnõd rīndad un sǟlgad pǟl.
Vaksā-pitkit ne at vȯnnõd.
Piškist õbbist at vȯnnõd neika siezõrd.
Ikš rōntõz vȯļ šelli: Guliviera ceļojums.
Kr 312
Neiīž ōrõnd at vȯnnõd sǟlgas.
At lǟnõd vaņțļõm, äb ūotõ nǟnõd.
Vȯļ mierrõ nuolǟnd.
Kr 313
Un siz ne at kūlõnd, ku sǟl miers neiku nutāb nänt jūst rōz järā: “Ruoikõgõd, ruoikõgõd vieddõ, līb tōvaz, ku tēg äd ietõ mierrõ pa uppõnõks!”
Nei sūr um vȯnd tōvaz, ku um viskõn vietā tǟdõks lōja.
Mūnda kõrd nei aššõ sugūb tōvaz.
Ku äb vȯlks kītõn, siz vȯlkst vȯnnõd pagālam.
Kr 314
Sǟl um vȯnd vālda õbbi kālmad pǟl.
Siz ikš mustā mīez um tund tämmõn jūrõ.
Se mīez um kītõn, mikš äb sō, sīļkidi ju um, bet vaņ kui nēḑi võib sīedõ, ku ne at tuorõd sīļkõd, ku tämmõn äb ūo tūlda.
Bet se toi um kītõn, ku tämmõn um tūlda.
Bet siz täiž äb ūo jäpukst – kui nei ni ūdõb.
Ni ta um sōtõn sīe mīe sōmõ jäpukst.
Mīez ni um tuond īd pū, selliz taibõ.
Bet se vel äb ūo jõvā, se um tämmõn pa-pienti, kītõn, laz läkkõ tämmõn vel tuomõ.
Nä, ni ta um tūond seļļiz piškiz bulver-pū.
Nä, un se äb ūo jõvā tegīž, laz läkkõ tegīž tuomõ.
Nu, ni ta tūob seļļiz neika āinad-dālba.
Nä, ni se ni um jõvā, sīe ta ni iedõb pa-jäpuksõks, īd tutkām spitšõks, ni um ūdõmõst nēḑi sīļkidi.
Ni um nuo-ūdõn nēḑi sīļkidi un andõn, laz se mīez ka siegõ.
Nä, ni se mīez kōļõb, bet ä või sīedõ, nei näijoukõz kard un jūs nänr sīļkõdõn un makā.
Laz set tuogõ vel ūd jäpuks, tämmõn neijen smekkiji.
Bet se mīez kītõb, ku täm sīļkõd tikkiž lībõd pagālam.
Až ma sīnda vīndab, siz ma ne sīļkõd sōb.
Bet ni se vālda õbbi sǟl kālmad pǟl, se ni vaņțļõb.
Ta um neiīž rištīng vȯnd, bet se äb-jõvā garā äb nuovēļ tämmõn ka magatõ.
Ni ne at järā kūolõnõd, ni näntõn um neiīž tšīņõmõst täsā.
Ni se vālda õbbi kītõb sīe mīen, kien ne sīļkõd atõ, laz ta läkkõ, sǟl riekaigās rōški um lǟmõst sǟl voļļi sūr tam (!) riekaigās.
Sǟl tam jūrd allõ vȯļļi punni līnta, õbdõ rišt-rubīļ jūsõ, laz tuogõ sīe tǟnõ.
Un ni um notiedõd.
Nǟ, siz se mīez um lǟnd sīe tam jūrõ.
Ni ta vīb sīe õbizõn, āndab.
Un ni ta kītõb: noh, ni täm āiga um täuž ikškõrd.
Mititkš mīez äb ūo seļļi strōipõn: vaņ, täm āiga äb ūo vel täuž vȯnd.”
Bet ni ūoņdžõl ni um vȯnd pǟva ullõ neiku se mīez irgõb broutšõ – se vālda mīez ni um lǟnd sīņõ kālmad pǟl tāgiž, vanād-vanād kālmad.
Ni ta vīb täm sīe mustāmīe kālma jūr.
Un siz ta um vīnd sīņõ eņtš kālma jūr, kus ta īž ni magūb.
Un ni se mīez um lǟnd tāgiž, ni ta panāb õbiz jeddõ, neiīž tīeb rištid jeddõ un broutšõb.
Ni ta um broutšõn seļļiz kabāl, kus se tam (!)  um vȯnd un ni se tam (!) um vȯnd amād jūrdkõks ullõ un juvā rōškiz jeddõpēḑõn vīdõd.
Un siedā ne rovz amād at nǟnõd, ku siedā äb tieda, mis sīe tammõn ni um nuotīkõn.
Pierrõ mitīt spuokõ äb kuŗēst äb ūo vȯnd.
Siz se mīez um kītõn, ku tämmõn nei um vȯnd un ku ni um pagālam se spuok.
Bet jedmõl īdõ kabāl sǟl at liedanõd pagālam mēḑi.
Kr 315
Ta um kītõn, ku ta kīndab jumāl sveitibõks.
Se um lǟnd rōški jo kōgaz, ni tulāb tegīž ikš mīez, tuoiz zuogõ tagānd, kizūb teiz, mis ta kīndab.
Ta tämmõn atkītõn neiīž vastõ, neka ta sīe toizõn um kītõn.
Un ni se um kītõn: “Nä, nǟb, nǟb, voi sinnõn līb ka midāgist, ku sa nei jumāl sveitibõks kīndad.” Un se um vȯnd kurē.
Ni ta um lǟnd kīndam, võtāb addõrz un lǟb kīndam.
Un ni se toi mīez nei nagrõb, se toi nei nabgrõb un se toi um vȯnd jumāl.
Ni ta ieb kõzizõks, ku ta ä või nokindõ, un lǟb sīe toiz miekõks taplõm.
Un taplõbõd, bet se toi vīndab täm järā, viskūb mōzõ, mūrdab jālga kațki – ni ä või kuskõz sōdõ, ni um pīļõmõst tarā tagān.
Nǟb, ku mīez nītõb sǟl viļļõ – nei knaš vīļa nokazzõn.
Nä, ni ta ka tulāb sīņ vaņțļõm tegīž un kītõb, laz āndag tämmõn vikāt, ku ta ka lǟb nītõm.
Nä, ni mīez āndab ka, laz ta ni nītõg.
Nä, ni ta neijen sǟl istsīņõb un isnītõb, ku ta väzūb jarā, apsnīkõn, viskūb vikārt mōz un jūokšõb jedspēņ mõtsõ. 
Un ni um tämstõ vāldiņ.
Kr 324
Ōrlav päp
Ārlavs tūola-pūol Duoņigt ikš päp um vȯnd.
Nu, ne perīmīed at maksõnd tämmõn un siz ta um rīḑļõn täiz nēḑi puošidi, kis kalpoõd ~ suilist at vȯnnõd.
Siz pivāpǟvan ta um kītõn rouvõn jeddõ, mingist ne puošõd atõ, kui ne jelābõd, mis ne kītõbõd.
Ni ta um kītõn kāntstar pǟl, rīḑļõn nēḑi puošidi, nēḑi kalpidi: “Ak siz set tēg kītõt nei, ku tēg ūot slikțõd kālpõd, siz tēg kītõt nei, tēg äd pidāt perīmīe kaņțõ, perīmīe leibõ tēg siet un luoņõ sōtõ – net ta um sludiņțõn – un äd pidat perīmīe kaņțõ.
Jõvist.
Tulāb jūr ikš, ma lǟb jarā – paroug piķis, es ieš projam!” 
Kr 325
Taizõl Baba
Ikškõrd um vȯnd Irēl Taizõl jūs seļļi piški Baba – vanā neitst mis ta um vȯnd.
Un täm vȯnd seļļi piški duņtš.
Ni ta um kītõn sīes pivāskuodās, leț-kīelkõks vȯļ kītõn: “Tēg rovz, kis tēg ūotõ lieudõnd sīe Taizõl Baba piškiz duņtš, siz atāndagõd sīe tämmõn!
Se um vȯnd tämmõn vägi jõvā liestād-rakāntõb-duņtš.
Se täm vägi pūtõks um, ja teg ūot lieudõnd, siz atāndagõd!”
Se teiks ni um pagālam. 
Kr 326
Mū um kītõn, ku tämmõn um väggõ jõvā perīnai, kis tǟnda väggõ ispidāb: ku tul atlaskūb, siz tīeb rišt pǟlõ – se um neiku laž jumāl tǟnda vȭidag – jegā tungõl-tukām ētab jegāīd eņtš pūolõ un tīeb rišt jegāīdõn pǟlõ, laž jumāl tūlda voidāg.
Kr 328
Kr 329
Kr 330
Brōskal um vȯnd sūr jōsõ, sūr sōradõks jōsõ.
Un ni ta um lǟnd sīņ aploukõ un seļļi sīlda um vȯnd, neiku kītamb Kruntsõl-sīlda.
Pīl sa täs loiks un tīe sū vāldiņ.” Suiž ni vodlõb sū vāldiņ.
Se um seļļi piški passaka lapstõn kītõ. 
Kr 331
Ikškõrd um vȯnd ikš vanā pūol-valdi tikā un sīen at kakš poigõ vȯnnõd.
Un ni ta um kītõn nänt lapstõn: “Ma ni lǟb täddõn mingiz päkā koŗŗõm mõtsāst.” Se um seļļi passaka: vaņ, tikā rõkāndõb vā!
Nä, ni um sīlda pagālam.
Nä.
Un ni ta nǟb, ku ikš mīez istāb sǟl mõsõ.
Käpa kizūb: “Mis sa täs istād?” Se um va Pū-jālga, va Pū-jālga istāb sǟl mōs.
Un Kōrli um järā-ädagõn, ailõn kuodāj. 
Un tšigiņõd at kūlõnd mõtsās, ku se Kōrli um ourõn(!).
Un nei lǟbõd vaņțļõm – im se va Pū-jālga.
Un ni at võttõnd va Pū-jālga vīnõd eņtš moizõ.
Un ni um sōnd kūldõ va Tiššiņ – se um vȯnd Tiššiņ vēļ, se Pū-jālga.
Bet tiššiņõn äb ūo mittõ midegõst makstõb – se um joutõm mīez.
Un se tšigiņõn teiž vägi kȭlbobõd, ne kõpsūb.
Nu, ne ni at daņtšõnd un pidābõd kōzgõņi luštigõl īd.
Un ni um diezgõn. 
Kr 332
Se um patiesõb notīkõm, min sõzār-mīe izā sīe kītiz.
Ōž-moizõs vȯnd ikš andātõr un sīen at vȯnnõd kakš neitstõ.
Un ne at lǟnõd jelaidõn siemnaigõ satiem, agānd āinaks siegāmõl, taļ pǟl.
Un ni se perīnai, se muodõr ni um lǟnd ka vaņțļõm tagān, kui ne at notienõd sīe siemnāiga.
No, un ta võttõn sīe lupat ulz sǟld spōr-vaistõ un vaņțõn (!), mis sǟl lupatõs sizāl um.
Voi mīnda tōvaz – vȯzā spek un mis se pa ierikt um – ni ta tulīņ ienǟb, ku se um mīe ažā, brangõ kāņtšik vȯnd kil.
Un ni vaņ ne kakš neitstõ ku ne lǟbõd siedā siemnaigõ tiem sīe taļ pǟl, ne īd-toizõn siedā strōdõbõd.
Un se perīnai um tuond mōzõ sīe: ā-ā, ni ta um ienǟnd, mis se pa-ažā näntõn um vȯnd.
Un ne neitsõd at pierrõ iskītõnd sīe perīnaizõn, kui se um tiedõd: ikš um andõn īdõn sīdõ, toi um andõn toizõn sīdõ.
Ikš um vȯnd ju nūoŗimi, toi um vȯnd ju vanā.
Un sīe vanān um iend se sī.
Mīe pīmpa vȯnd tiedõd sigā spekst – spek pi um vizā.
Un se vaņimi kītõn, ku vel ju sūr vȯlks vēl ju labākõm: vaņ, ku tämmõn se ouk um nei sūr.
Se nuoŗim um pierrõ sīe tikkiž iskītõn.
Vanā Kriššõn kītiz ku ta um kūlõn, ku ikš neitst um tegīž borkõn piddõn sīe pierāst. 
Kr 333
Se um vȯnd mōl ikš perīmīez.
Nä, un tämmõn um vȯnd kalp un nai ka sīe kalpõn vȯnd.
Un se perīmīez nei neika mūnda ju um, kis äb ūo eņtšõks diezgan eņtš naizõks.
Se ni äb ūo seļļi rištīng, kis tōb piekslõ.
Se perīmīez um nuovīnd, ku ta sīe ni nuoāndab sīe kalp-naizõn.
Ni se perīnai um lǟnd iezõ.
No, un se perīmīez lǟb sīe naiz jūr, laškūb täm kilgsõ un ne tiebõd eņtš tiedõ.
Un ta äb rõkānd mittõ midegõst.
Un ni ta lǟb tubā jūr.
Un ūoņdžõl perīnai tieb bruokstõ ūdõb vȯzzõ un kutsūb, perīmīez un amād at lōda jūs – puošõd un neitsõd un tikkiž, perīmīez ka, āndab siedõ.
Un kītõb: “Siegõd ni dūšig, sīe minā täm-oez nopeļiz!” Un amād siebõd un slaviņțõbõd siedā perīnāista un ne äb tiedāt.
Un se um ka notīkõm, se um rikțg notīkõm. 
Kr 336
Iļ Bābel tuoŗn
Ne at sarõkāndõnd, ku ne bõuvõbõd seļļiz sūr tuorn (~tormõ), mis lǟb touvõ sōņi, ku ne lǟbõd siz touviz un tiebõd sǟl pilsǟt.
Un jumāl um nänt nõuvõ tieudõn.
Siž jumāl um kītõn, ku näntõn līb samaisõmõst ne kield, neiku ne äb samoištat īd-tuoista, mis ne rõkāndõbõd.
Nä, un ni at – kuijen nēḑi rovšti, neijen nēḑi kēļi ni um vȯnd.
Bet ikš rištīng um iend pǟlõ – ni äb ūo emīņ nēḑi kēļi.
Nä, un siz ikš um võttõn seļļiz liega-kabāl, seļļiz mō-kabāl võttõn ikš nēšti mēšti un viskõn mōzõ neiku läkt (~läț).
Un ni ne jelābõd eņtš tiedõ, kui ne at jellõnd.
Nu, nei ne at tuonõd, un nei mīrnikā äb või emīņ mīrtõ, tämmõn um pīļõmõst bäs tietõ.
Ne äb võit sarõkāndõ emmit.
Se mīrnikā sǟl illõ rõkāndõb – ne pīļõbõd sū vāldiņ, äb võitõ samoištõ.
Un nei se bōik, nei um iend paikõl se tiemi.
Un ne at isklīdõnd pids passouļțõ, at nuodaliņțõnd järā.
Kr 337
Ikš mīez ni um lǟnd pids riekkõ.
Un tämā um mõtlõn nei: “Koks ma ni sōnd brāndiļț jūodõ, ma nei jūoks brāndiļț!” Ni tulāb ikš nūoŗizānd vastõ, nei knaššõ uzēḑõn.
Nä, un viedāb potiļ ulzõ, ni āndaks tämmõn brāndiļț: “Jūo ni!
Sinā mõtlist, ku sa sōks jõvist brāndiļț jūodõ – jūo ni!”
Un ni ta mõtlõb, ku se äb ūo rikțig, ku se äb ūo rištīng, ku se um äb jõvā garā.
Pr 1
Kēņigpūogad lambidi kaitsõmõs.
  Ikškõrd īd kēņigõn (v)ȯļț kuolm pȯigõ: kakš vȯļț kovāld un ikš (v)ȯļ mu’ļki.
Ne lekšt lambidi kaitsõm.
Ne kaitsõst lambidi un siz ne kakš kovālt kītist, laz se muļki võtāg īd ūonõpūoga sälgõ.
Se kizīz, mikšpierāst täm oļ še tīemõst.
Ne kītistõ nei, ku leb sīe tämmõn um vīmõst se ūonõpūoga, mikš ta um vȯnd izān nei jõvā un ārmaz.
  Ni sīen vȯļ võtāmõst se ūonõpūoga sälgõ un vīmõst täm kuodāj.
Ne kakš veļļõ tegīž tuļț kuodāj un kītistõ izān, ku ne at pannõd veļļõn siedā ūonõpȯigõ kāndam.
Se izā nēḑi um rīḑļõn, mikš ne at nei pannõd tämmõn tīemõ – ne võištõ siedā neiī́ž aijõ. – – –
Pitrõg (Pr 1)
Maŗi Vilberg (65, s.
Pr)
28. VII. 1920 
Pr 18
Jarākūolõn likūb.
  Vanā Tūom perīnai Iŗēl um jarākūolõn.
Un siz zārka at vīnõd aitõ.
Un ūoņzdžõl at lǟnõd vaņțļõm siedā zarkõ – ni um vȯnd soŗm sūsõ un kilg pǟl kīerõn, bet zārka vȯnd nei vizās, ku äb ūo sōnd ulz.
  (Ta kūoliz šlakkõks.)
Pitrõg (Pr 18)
Maŗi Vilberg (67, s.
Pr)
25. VI. 1922
Pr 19
Buŗā pa sitātšupaks
  Pivādȭdõn – taļžpivād, ūdāigast, kuolmizānd īed ne pivād atõ – pivādȭ’dõn, ku ro’uz at lǟ’nõd sounõ, siz ne buŗād at pi’ds ta’ŗḑi tīenõd slikțõmt.
Ikš mīez um lǟnd tegīž jūrõ, ku se buŗā sǟl tarās um kikkõn, võttõn vikāt un lǟnd ra’ḑļõm, mis täs pa lūomõz u’m. – Selli neiku sitātšúpa vȯļ vȯnd, likkõmõst ta um likkõn.
Mīez siskõn (~ pand) vikātõks si’llõ.
Ūoņdžõl lǟnd vaņțļõm vȯnd sǟlū́ž ikš kilā mīez pagálam.
Pitrõg (Pr 19)
Maŗi Vilberg (67, s.
Pr)
25. VI. 1922
Pr 20
Līk äb pīl kālmas.
  Vanā Lantmaņ [Ir] ežmõz naizõn jemā äb ūo pīlõn kālmas, piņīd at kouvvõnd kuolm kõrd täm tǟnda ilzõ.
Siz päp um lǟnd, nuosveitõn kalmõ, – siz at īenõd piņīd paikõl.
Ta iz ūo īž buŗā.
Pitrõg (Pr 20)
Maŗi Vilberg (67, s.
Pr)
25. VI. 1922 
Pr 21
Mis lašviedājid at lieuvdõnd
  Ikš sǟnagnikā Didrik Refanberg un lašviedājid Rīgõs, ne at vieddõnd ulzõ mierstõ lašīdi.
Un siz sǟl um vȯnd siegās ikš mierrišting, knaš naistpūoļi – rīndad tikkiž at vȯnnõd, nǟnad, alli pūoļ kalā un pǟldõ nūoŗ neitst.
  Siz um nei itkõn, kīņḑõld at nei vīerõnd.
Un siz at tūonõd doktār sīņõ vaņțļõm un siz doktār um kītõn, ku mõitiz äb sō le’bbõ, ku laskõmõst mierrõ tāgiž.
Pitrõg (Pr 21)
Maŗi Šaltjār (s 1860)
13. VI. 1922 
Pr 22
Jarākūolõn vanāmīez papājnaks
  Ikš vanā mīez Ūdskilās um kǟnd papājnaks.
Bet ne at vakțõnd tǟnda.
Ni um se perīnai istõn tūrsõ, luktār gūngaserk allõ.
Se (u)m vȯnd taļžpivād īezõ.
Užreíz ibbe īrgõb pȯtkāstõ nei ȭ’ ȭ!
Nei se perīnai võttõn vanā katūks lōda un vieddõn pids ibīz sälgõ, nei dūšõg viskõn.
Bet tämā ī’ž midēgõst äb nǟ’, ni ta lǟb tu’bbõ, ma’ggõm.
  Bet ni tulāb tu’bbõ, – kis um amní’ggõkš jarākūolõn vanā mīez un mõltsi mantõl immeŗ  un kītõb: „Mikš ša mīnda rabīst?“ tämmõn vȯļļi sīlma kațki.
Ni se perīnai kītõn: „Ku sa vel tulād mi’n ta’ļļõ, ni līd tulī́ņ pagálam, ma valāb kīend vietā pǟlõ!“
  Siz um lǟnd ulzõ, nei keļštõn neiku.
Pitrõg (Pr 22)
Maŗi Šaltjār (s 1860)
13. VI. 1922
Pr 23
Jarākūolõn mīez kiskub nāista.
  Ikš vanā nai – ta (u)m vel je’lsõ – um ma’ggõn Sǟnagõl.
Un ta tulāb kuodāj, ūoņdžõl va’rrõ.
Kilmõn mō, seļļi jei ku rōz um priš (~ nūoŗ) lu’m pǟlõ sa’ddõn.
Bet tämā uzreíz – neika ikš täm kiskub – sadāb mō’zõ nei!
Un ni ta (u)m vȯnd seļļi pūolnärbõn.
Un ni ta um nei atājbaltõn (īend juvāks teiž) un ni ta īrgõb tūlda.
Un ni uzreíz tūoista kõrd teiž, neiku ikš panns vȯntsõ tä’mmõn nei sma’ggõ, un ta sadāb mō sǟlgaņiz.
Un ni ta tulāb kuodāj.
Ni ta (u)m jarā vä’zzõn un ta panāb ma’ggõm.
  Un ni tulāb täm mīez, mis um järākūolõn, un kītõb: „Mis sa blandõd pivāpǟva īezõ?
Ku vȯlks (set) tūoista kõrd si’nnõn ka vel nei sma’ggõ pand, siz sa vȯlkst pagálam.
Bet ma sinnõn tūoista kõrd paņ ju kievāmstõz iļ vȱntsa.“
Pitrõg (Pr 23)
Maŗi Šaltjār (s 1860)
13. VI. 1922
Pr 24
Jemā kūlõb iļ pūoga kūolõmõz.
  Ikš nai – pitrõgnikā – ku’ddõn ūoņdžõl tubās lōda jūs sukkõ.
Un ni (u)m ikš nuttõn: „Neikui Ēdvard upāntõz Oskar jarā, nei Oskar ni vīl Ēdvard ka jedspēḑõn!“ Ni ta (u)m kītõn sīe eņtš tidārõn.
Se (u)m kītõn: „Sa ju ūod muļki!
Ēduard lekš tämūoņdžõl (~ täm ūoņdžõl) mõtsõ ainõ nītõm.“
  Un pūolstõ päuvvõ tuoitõ pȯis mõtsāst kuodāj rujā.
Lekš Rīgõ, sai īetõd un kūoliž jarā.
Pitrõg (Pr 24)
Maŗi Šaltjār (s 1860)
13. VI. 1922
Pr 25
Buŗā taļšõ.
  Täs Pitrõgõl ikš vanā mīez Didrik Anštein, tämā (u)m broutšõn Dūoņigst kuodāj.
Un ta vīb ibīz taļļõ – un mīez um taļšõ buŗŗõmõs, taļžpivādȭ’dõn.
Un ni īrgõb a’ilõ se mīez, kis sǟl taļš(õ) um vȯnd.
Un ni ta (u)m pieksõn tǟnda, pōtõg kä’dsõ.
Siz se mīes nuoiekõn iļ mulk un nuosteņņõn äh-äh!
  Un se ibbi um pierrõ nīkõn un pierrõ sprōgõn mō’ – seļļi nūoŗ punni ibbi um vȯnd.
Pitrõg (Pr 25)
Maŗi Šaltjār (s 1860)
13. VI. 1922  
Pr 26
Mōŗjemā sōnas.
  Ikš pȯis Pitrõgõld um lǟnd īd pūolpǟva ȭdõn o’bbõ pimdõs Nittõl sounõ – nänt eņtšõn iz ūo.
Ni tämā kūlõb, ku liebūb sōnas neiku.
Ni ta lǟb sōna uks tagān, nutāb: „Kis sǟl u’m?“ Bet äb rõkānd vastõ.
Un ni tǟmā lǟb sounõ si’zzõl.
Ni tulāb vastõ naistpūoļi, kērabi villi immer, mingist ta äb ūo nǟnd nei knaššõ, vālda gūngaserk un nei pīenõd jālgad (ta võttõn nei sīe gūngaserk ildzõ).
Un se pȯis ädāgõn jarā, ku seļļi rišting.
Bet se naistpūoļi nei lǟb ukš jūr un uzreíz kadūb jarā, äbíț äb tīe ukš vāldiž.
Un ni se pȯis ailõb, tu’bbõ rūoikõb lǟ’dõ, ni (u)m seļļi irm sǟlgas.
Un ni kītõb tubās, kui tämmõn um vȯnd, un ni amād brīnõbõd.
  Un siz ne nei attõ nuorēkõnd, ku um Mōŗjemā vȯnd, – viedūd  un tikkiž nei knašsõ ku um jettõd.
Pitrõg (Pr 26)
Maŗi Šaltjār (s 1860)
13. VI. 1922
  ‚ku ta ni (u)m ku’ddõn kāngast‚
Pr 27
Kanāmunā nīemõ kikīm allõ.
  Ikš nai um lieudõn eņtš taļštõ kanāmunā nīemõ kikīm allõ.
Bet ni ta (u)m kītõn īd ju kovāl rištingõn, ku ta ni um lieudõn.
Un se (u)m opātõn laz ta viskõg ō’jõ, ku ōj palāb.
Un nei se nai um tīend.
  Ni ikš tuoi sīes eņtš kōrands īeb rujāks tulī́ņ  , rǟkõb, ku ta palāb ku’bbõ, un ni pōlab, mikš um sīe munā viskõn ō’jõ.
Bet tuoi nai um kitõn vastõ: „Minā ju äb tīeda, ku sa ūod munā pand!“ – Agā sōji nēḑi tū’gidi, kus kūožõs se munā ni (u)m pa’llõn, vāņ.
Bet kus siedā võib sōdõ, siedā ju äb vaņțõl, kus kūož(õ) ta (u)m īend, – äb ūo sōnd nēḑi tūgõde.
  Un nai um kūolõn jarā – ta vȯļ buŗā.
Pitrõg (Pr 27)
Maŗi Šaltjār (s 1860)
13. VI. 1922 
Pr 28
Jemā opātõb pūogan buŗŗõmõst.
 Buŗā, kis tuoizõn tīeb slikțõ, ta (u)m buŗŗõ täuvž.
Ne vanbist opātõbõd. – Ikš nai mäd kilās Pitrõgõl um kūlõn, ku ēma opātõb pūogan, kui võib bu’ŗŗõ: um lu’ggõmõst dagāŗšpēḑõn tōțõreiz un siz duņtš um vȯnd pistāmõst ka īdõ kūožõ, mō si’zzõl (se nai nei sieldõ äb ūo kūlõn), ja tōb ju kibḑi, ju rujāks, ju vizāstõz piepīkstõmõst.
Un ja tōb atlaskõ, siz viedāb teiž rōz ulzõ täm, sīe duņtš.
 Bet se pūoga äb ūo pievõttõn, se um je’mmõ nuorīḑļõn un kītõn, ku ta äb tō’, ku täm tōți um buŗāmõz pierāst jarā kūolõn, ku ta siedā äb tō’.
Pitrõg (Pr 28)
Maŗi Šaltjār (s 1860)
13. VI. 1922
Pr 29
Nuobuŗdõd munā un vȯzā.
  Pitrõgõl ikš šeļļi nūoŗ neitst nēļavīdtuoistõn āigast va’nnit, tämā um lǟnd tuoizõ kōrandõ.
Un ni ta nǟb, kus um tapānd va’izõ pistõd kanāmúnā un vȯ’zzõ.
Un ni tämā võtāb kä’ddõ un ta (u)m sīņī́ž mō’ kil viskõn täm, bet irgõbõd kädūd poddõ, viedābõd kõ’uvkõks un rujā pavísõm un blō’ḑõb.
N(e) attõ pannõd tämmõn īd pizār jūrõ – agā um se vier-vigā, doktārāinad äb äbțõt miḑād.
  Un ni (u)m se izā ni lǟnd – rouz at kītõnd laz ta läkkõ vaņțļõm seļļiz buŗāāŗštõd jūrõ (tūom) ainḑe.
Un ni se izā um lǟ’nd.
  Vȯnd neijen naiži tubās, amād siedā brīnõnd, mingi rujā tämmõn ni u’m.
Tämā, rujā, kītõn eņtš ve’ļļõn ne’i: „Li tīe vǟ’rõd vāldiņ, tōți paldī́ņ broutšõb kōrandõ!“ Un ve’ļ lǟb un rițțig  – un vaņ šiedā ta ni (u)m tieuvdõn.
Un ne at andõnd tämmõn nēḑi ainḑi jūodõ, mis se izā ni (u)m tūond.
Ni ta nei istõn, ni ta kītõn nei: „Tulgõd vaņțļõm, mis sīest pizāroukstõ tulāb uldzõ, paldī́ņ tulāb uldzõ!“
  Un ni set nǟnõd, ku seļļi mustā’ (!) nekā pizār, un ka’ddõn nei järā, ku mittõ äb ūo sōnõd nǟdõ, – vaņ še ni vȯļ še te’b, se buŗā.
Un se neitst um sōnd tierrõks.
  Ne, mis attõ pandõd pids täpandidi un tōļõz tegīž, ne sōb nuttõd nuovālkad.
Pitrõg (Pr 29)
Maŗi Šaltjār (s 1860)
13. VI. 1922
Pr 30
Nuobuŗdõd nuŗm.
  Ikškõrd um ikš perīmīez ki’llõn nu’rmsõ.
Un ni tulāb seļļi vīesõl (~ tūļ) jūrõ, kis kīerõb sīe mō un sīe sīemt(õ) tikkiž ku’bbõ un vīb gaisõ.
Un ni se perīmīez um rõkāndõn kovāld ro’u(d)kõks, mis ni laz tīegõ: vagā āigaks lǟb kīlam – un nei um tōvaž jūs, neika ta lǟb nurmõ.
Ni opātõn se kovāl mīez tämmõn, laz ta võtāg jõvā vaimõz duņtš eņtšõn īņiz, jõvā, seļļiz sūr, un ku ni lǟb, vaņ īrgõl se mō sīemtõks nei daņtšõ nei, siz sīņõ si’llõ laz ta viskõg sīe duņtš.
  Un nei ta ka um tīend.
Un īd tuoiz perīmīen at ailõnd doktār tagān, ku perīmīez um eņtš nurmsõ sa’ddõn mōzõ un duņtš sizāl.
Un se vā vȯļ še buŗā.
Tämā um ka’d, t(a) äb tō’ nuovēļõ, ku tuoizõn ka um midāgist, täm(a) äb nuopeļ ī’ž mittõ midāgist sǟl.
Pitrõg (Pr 30)
Maŗi Šaltjār (s 1860)
13. VI. 1922
Pr 31
Buŗā kōļ.
  Mīed at vȯnnõd sūrḑi laiḑi ildzõ viedāmõs, se (u)m vȯnd si’gžõ, ne britškad mis vȯļțõ.
Un ni (u)m ikš mīez tund tu’bbõ, ku ta (u)m ni jarā kilmõn, tämā äb nuotīe eņtš kōļ vāldiž, mis tämmõn um immeŗkouțe.
Bet ni tuoi miez teiz kītõb: „Minā tīeb sinnõn.“ Un se (u)m kītõn: „Min äb ūo sīnda vajāg, min um eņtšõn, kis minnõn tīeb.“ Ni ta (u)m nuttõn – se, kīen se kōļ vȯļ – immeŗ kuolm kõrd nei: „Leibišṓn!“ Se tämmõn vȯļ še kuŗē kēļ, mis ta nutīz, – un ni (u)m kōļ šaddõn neiī́ž immeŗd jarā bes ītõ kätā.
Pitrõg (Pr 31)
Maŗi Šaltjār (s 1860)
13. VI. 1922
Pr 32
Nuobuŗdõd võrgõd.
  Min mīen vȯļțõ mūžõm seļļist mieražād, ku tämmõn vȯļ ka’llõ mūžõm, – nei rițțig uzpaštõd ažād.
Un ni sōbõd īd mīekõks rōz strīḑõ, un ni ka’ddõbõd kalād järā, ni võrgõz äb lǟtõ emīņ neijen kalād.
Un viedāb va’ddõ un k(u) äb ūo lešte, un viedābõd tuoiskõks kūorõkst – tuoizõn um lešti, bet tämmõn attõ mier kōvõd un va rōda si’dsitād, mis kuoig um ulzõ viskõn.
Siz ta lekš īd kovāl (~ kovāld ro’ud) jūr, sai ainõ, apspritsiz võrgõd un vadād – un ni vȯļ neiī́ž tāgiž un tuoiz mīen vȯļ veiti.
Pitrõg (Pr 32)
Maŗi Šaltjār (s 1860)
13. VI. 1922
Pr 33
Kimkǟngali un suiž.
  Um vȯnd ikš piški Mikīļ.
Täm(a) um lǟnd piegiļõ ibbistõks mõtsõ.
Kuolm ibīst um vȯnd – mustā, siņņi un bǟ’r.
Ni ta pugūb kīņ pǟl ma’ggõm, mūḑi vel äb ūo.
Ni ta um vel virgsõ, vȯdlõb mūḑe, ni ta kūlõb, ku tulāb ailõs iļ šīe jo’ug tšuļkata-tšuļkata, un ibbist ka krōksõbõd.
Bet ni tämā nǟb, ku tulāb kimkǟngali un suiž tagān sīe kimkǟngalizõn.
Se kimkǟngali ailõb kīņ pǟl i’ldzõ, kus tämā magūb, suiž īeb alā.
Bet se kimkǟngaļi lǟb nei: „Är kuțā, ikšne jālga, är kuțā, tuoinõ jālga!“ – nä’țkõb nei sīe su’ddõn.
  Ni se pȯis um mõtlõn, ni ta pagálam līb.
Sǟl at vȯnnõd kaņdžbūd kilgsõ.
Un tämā (u)m nei vāgiž võttõn sīe kaņdžbu – neika ni se kimkǟngali ni nustāb sīe jālga, nei ta ka kaņdžbūkõks grū’žõb.
Un nei kimkǟngali sadāb mōzõ un suiž kīskõb järā un ibīži äb ūo aiztiekõn.
Ni pȯis kīņ pǟld mō’zõ un võtāb ibbist, ratstāb kuodāj.
Nei um vȯnd nei va’rrõ kuonnõ, perīmīen nei lušt, sōnd vȭidaksleibõ ka vel pǟlõ.
Munt lǟnõd rī’jõ pūoļțam, Mikīļ pand ma’ggõm.
Pitrõg (Pr 33)
Maŗi Šaltjār (s 1860)
13. VI. 1922
Pr 34. Siņņizt nīemõd.
  Vanāst mierro’udõn at vȯnnõd siņņizt nīemõd.
Un siz at nǟnõd rānda pǟl, ku mierstõ tunnõd uldzõ sūrd siņņizt nīemõd sūrd udā’rdõks, mingiz kimgõnd.
Ku ne ro’už lǟnõd ni vaņțlõm, ni tikkiž vȯigõnd mierrõ tāgiž.
Pr 35. Mierǟma.
  Ikš mierǟma (~ perīnai) vȯļ kītõn, ku tämmõn vȯļ ānkaŗ viskõn amā knaš umārzpū kațki, amā saldõd umārd at vȯnnõd.
Tämā um nuoitkõn neiku, bet se um nätīšõm tīe; zǟl tämmõn um vȯnd, bet ta äb ūo slikți tīend.
Siz täm(a) um eņtš pūogan kītõn kah, ku slikțimt ä või tīedõ.
Tämmõn um pūogad un tidārd un tikkiž.
  Bet tämmõn äb ūo vȯnd neijen skōḑõ, ku mier nīnõjemandõn, ku sīen um va’ijõn vǟ’rõd jeddõ kuoig jarā un siz um vȯnd sūr tīe, kamärt um sōnd vǟrõd vāldiž.
  Sǟl at nīnõd un kōrandõd un ne jelābõd neiīž ku mēg.
Vanādroud kui-ǟb-kui isrõkāndõbõd: ne vȯļļid vārao ro’ud, bet munt kītõbõd, ku ne vārao-lapst vȯļļid ne ilgõd un ne mierrouž vȯļļid īpiž īž ro’ud, seļļizt knaššõd ro’ud, äb võijid seļļizt set zǟlõmtõ pakāndõ, ku ne itkõm sōbõd, - siedā ne äb võitõ pakāndõ.
Pr 36
Jarākūolõn perīmīez pa-piņņõks.
  Se (u)m vȯnd neika Sōrmōl.
Min tōți um vȯnd Sōrmōl un siz sǟl at vanād rouz irgõnd nīžõ, kui sǟl um vȯnd. – Ikškõrd um vȯnd ikš perīmīez un tämmõn um vȯnd pȯis.
Perīmīez um vȯnd kuŗētēji, bet pȯis – täm vastuksnikā.
Perīmīez um vȯnd strīḑšõ (~ kīvsõ) sīe pȯisõks.
Un ni tǟmā (u)m īend rujāks, se perīmīez.
Ni ta nǟb, ku (u)m kūolõmõst, ku ta emiț äb lī nūziji.
Ni tämā (u)m opātõn eņtš perīnaizõn un kis täm īebõd tagān: ku tämā ni nuokūolõb un siz ku täm bē’rõd ni lībõd, siz laz sīe pȯis sōtõg tämkõks broutšõ jedspēņ kālmad pǟl un tīegõ vel īd sīemnāiga un pangõ ne bē’rnikād vel amād sīemõ, ku ta seļļi rikāz perīmīez um vȯnd.
  Un ni se perīnai nei tīend.
Un se pȯis ni broutšõb jedspēḑõn sīe zārkaks.
Bet ni se pȯis broutšõb īd kabāl un ni se zārka pōkõb ikškõrd.
Ni pȯis äb midāgõst sīe ikškõrd.
Pōkõb tūoista kõrd.
Pȯis mõtlõn: ni jõvīst äb lī.
Un nei pȯis jetāb ibīz riek pǟl un nǟb, ku kuolm kūzõpūdõ sūrd oksādõks at kūorõkst ka’zzõnd, – un täm(a) ailõb i’ldzõ.
Un nei (ka) ku tämā sōb ildzõ, nei pōkõb kuolmõz kõrd un nei mustā pi’ņ šārkast uldz.
Bet nei ka nūškõb tīedõdi, kus se pȯis un sōnd, kamärt sanūškõb, ku (u)m kūzõs i’llõ.
Un ni irgõb gro’užõ siedā pūdõ, pȯis i’llõ jarāädāgõn.
Groužõn (~ jamstõn) siedā pūdõ un nei sīend siedā pūdõ.
Un ku se pū ni līb drīz kațki, īrgõb ä’llõ, ni se pȯis kō’lõb – ne oksād at kubsõ, voi tämā äb võiks nuovieddõ pids nēḑi okšti sīezõ tuoizõ pū’zõ.
Un tämā (u)m nuolǟ’nd.
Un ni ku sadāb se pū mō’zõ, ni ailõb piņ sīņ ladā jūr, isnūškõb, voi pȯis äb ūo sǟl, – äb ūo!
  Ni īrgõd ūd pǟl tūoista pūdõ sīedõ, ku pȯis um teiž sǟl i’llõ.
Un siz īrgõb se pū tegīž lūotšõ.
Ni (u)m astõn se pȯis tegīž, sōnd vientõ eņtšta sīez kuolmõz pū’zõ.
Un ni sadāb se tuoi mō’zõ, ni (u)m ladā jūr vaņțļõmõs tegīz, – äb ūo.
Ni ienǟb, ku (u)m i’llõ, ni īrgõb sīedõ kuolmõst pūdõ.
Un ni (u)m ju pūol kațki, pūol nuosīedõd, pȯis rǟkõb, ni pagálam līb.
Bet ni (u)m ratstõn ikš mõtsākaits, tund ratsõl.
Ni pȯis ouŗõb, laz glōibõg tǟnda.
Un siz mõtsākaits um laskõn siedā pi’ņņõ, bet äb või nuolaskõ.
Ni tämmõn um tund mīelõ, ku tämmõn um ikš õbḑi lēḑ vel – vanāst nēḑi kuŗeḑi (u)m vȯnd laskõmõst, siz um vȯnd vaidzig – un ni ta (u)m sīekõks, lōțõn si’llõ.
Un ni (u)m tōnd ailõ va äbjõvā sīņõ zarkõ.
Neika (u)m laskõn, nei um vȯnd sīņī́ž rattõd jūr pagálam, nuolaskõn mō’.
  Ni vȯnnõd bērnikād ka jūsõ.
Mis ni matāb ni (u)m kuŗē pagálam, äb ūot vēļõnd mattõ kālmadta’rrõ (~ kalmõz), mõtsākaits um lǟnd kītõn päppõn.
Un siz at tīenõd sūr põrāndõks un kittõnd täm järā.
Pitrõg (Pr 36)
Maŗi Šaltjār (s 1860)
14. VI. 1922
Pr 37
Kuŗē jeng tagān.
  Vaidkilās, Lōz kōrands perīmīez um vȯnd ka kuŗē kalpõs.
Un ni (u)m tämmõn vȯnd se āiga, ku vȯlks āndamõst īd jeng.
Ni tämā lǟnd vanā Zūonkõ jūr (vanā Lanks nei nīžõz ikškõrd Zūonkõl), iļ taļžpivād, vȯ’l um vȯnd, un stōstõn, ku tä’mmõn ne’i um īd āndamõst.
Bet ni (u)m se vanā Zūonkõ kītõn nei: „No, sinā võid andõ eņtš naižjemā,“ bet ta īž ju tīediz, ku siedā äb või nuoandõ, ku se um pa-vána, sīest ta kītiz.
Se vanā Lōz um ka nei kītõn, ku siedā ta äb või, ku se um pa-vána.
Ni se vanā Zūonkõ vȯļ kītõn, laz ta āndag siz sīe Sōrmō pȯis (ī’d Sōrmō pȯis ta vȯļ ju nuoandõn amnáiggõks), – vaņšim vȯļ ka ikš vigā, siedā m(a) äb tīeda, sīe ma (u)m jarāu’nnõn.
Ak nǟ’ – se Sōrmō pȯis, tämmõn vȯļ Lōz ni’m.
Bet tämā vȯļ kītõn, ku se um vel jo kovāl äb ku tämā un ku t(a) äb või sīen miḑād nuotīedõ.
Bet ni tä’mmõn vȯnd se mēļ, ku ta tōb sīe vanā Zūonkõ ī’ž eņtš jedst (nuo)andõ.
  Ni ne lǟbõd sīest piškist kōmõrst ulzõ (~ tu’bbõ).
Un ni ne strīḑõbõd.
Ta kītõb, laz se vanā Zūonkõ läkkõ je’dsõ – vanā Zūonkõ kītõb, ku se äb paš, ku kilārišting vȯļļi uks vi’zzõ paņņi.
Bet kakškuolm kõrd tō’nd, laz se vanā Zūonkõ läkkõ.
Bet ni se maņņõn, ku ta siz līb tsepiț.
Un vanā Zūonkõ īeb īž eņtš ukš vi’zzõ panmõ, äb lǟ’ je’ds.
Un vanā Zūonkõ um kītõn vel vāgiž nei: „Sīe izantõ, kientõ sinā ni ūod kalpõn, ni võid ī’ž lǟ’dõ!“
  Ni vanā Lōz lǟnd eņtš kuodāj – sǟld ta midāgõd iz sō’ (!).
Ni ta lǟnd andõm ibbistõn sīedõ, tubā pǟl ainõ pistām.
Un ni neitst kūlõn, ku at strīḑõnd sǟl kō’dskiņ kuŗēks.
Vanā kuŗē (u)m kītõn, ku: „Sa ūod piettõn mīnda diezgan, ni sin um tulmõst, āiga jūs!“ Un siz at kītõnd nei mȯlmõd īdtuoizõn, kuolm kõrd n(e) āt nei kītõnd: „S(e) ǟb ūo sugīd nei, ku sa tōd, se (u)m nei, ku ma tōb!“ Tuoiz tegīž neiī́ž.
Un ni um kūlõn, ku sadāb tubā jeddõ mōz neiku broigt ikš.
Un ni ailõbõd vaņțļõm – perīmīez pagálam tubā jeds, pagálam.
  Un ni tīebõd perīmīen bē’rõd.
Ni tämmõn attõ vȯnnõd kakš šõzārtõ un n(e) at bē’rõs kah.
Bet ni pivāpǟva ūoņdžõl ku ne vībõd zārka jedspēḑõn, ne kītõbõd: „Ni (u)m perist kõrdõ ka vel nuovaņțļõmõst va’nnõ ve’ļļõ.“ Tīebõd zārka vāldiž – zārka täuž karriži mustīdi boridi, äbī́ț mittõ ītõ rištingt äb ūo vȯnd emīņ.
Ni rūoikõnd, ku sōb zārka vi’zzõ.
Un matatõ täm jarā.
Un se (u)m vel rițțig tuo’iž: kis um sīlmaks nǟnd, se vȯļ še kītiji.
Pitrõg (Pr 37)
Maŗi Šaltjār (s 1860)
14. VI. 1922
Pr 38
Buŗā pa-krúpaks
Mõštagõd, Tālsas ikš vanā nai um tīend ēņšta pa-krúpaks.
Un ni vaņ šǟl um vȯnd būoḑnikā nai.
Un tämā (u)m siedā vaņ bu’ŗŗõn, se vanā krupā.
Un kui ne buŗŗijid vel, vaņ: ku ta tīeb ēņšta pa-krúpaks, siz ta sōks sīest rištingõst vaņ midāgõst nei võttõ (pa-ī́rõks ka tīeb mingi).
Ta ēņšta nuobuŗub, bet siz ta võib siedā rištingt rikkõ, ku ta midēgõst sōb täm kädst.
  Un ni se būoḑnikā nai lǟnd īd ūoņdžõl būoḑõ.
Ni tämā nǟb, ku būoḑš um moštagõd seļļi sūr krupā, krupā būoḑš!
Ni tämmõn vȯnd tulī́ņ mīelsõ, ku se līb se vanā blē’ḑ.
Nei tämā võttõn lūdõ vard un pand iļ šǟlga.
Nei se va krupā īekõn un uzreíz ukst uldz.
Un ni ta vȯtšõn, ni ta vȯlks ra’bbõn täm mōzõ – äb ūo sōnd kä’ddõ.
Ni ta kūldõn, mis sīe vanā naiskõks ni vȯnd, ku se slava ju (u)m vȯnd, ku ta ēņšta pa-krúpaks ju nuotīeb. – Un ni vȯnd vanānai ūoņdžõl lovāl: sǟlgalū kațki, doktār tagān.
Pitrõg (Pr 38)
Maŗi Šaltjār (s 1860)
14. VI. 1922
Pr 39
Perīnai kuŗē kīņḑšõ.
  Ikš mīez um tund tīestõ kuodāj, nei ku vanāst keitõ mȯizõs.
Un ta (u)m muskant ka vȯnd.
Ni pūtõn vastõ broutšõ tämmõn sūrizānd karītõdõks, sūrd mustād ibbišt je’dsõ un su’llõst tikkiž īņiz.
Un sǟdõb tǟnda, voi tämā äb või lǟ’dõ spēļõm näntõn kōzgiņiz tämīezõ.
Nei ta kītõn nei, täm äb ūo īņiz ne spēļõd.
Ni se kītõn, kil tämā gōdõb spēļõd ka, ku laz set läkkõ īņiz.
Nǟ’, ni ta lǟ’b, istāb ka ne karitõd si’llõ, ni lǟb neika tūļ.
  Nä, ni at īds sūr mȯizõs.
Un ni ka (u)m sīedõ, jūodõ, un ni tämā spēļõb, panbõd, laz ta ni spēļõg, ku näntõn līb brūț drīz kuonnõ, ku ta sōji rōdõ neijõn ku, amād kabātõd tǟdõd rō’dõ.
Joutõm mīez, ta (u)m mõtlõn, ni set um jelāmi.
Ni ta pand benk pǟl sūr kū’j siedā rō’dõ, kabātõd tǟ’dõd.
Bet ni tulbõd ziņaks, ni kūlõb, ku tulbõd brūțõks a’ilõ.
Ni tǟm ka (u)m dūšõg spēļõmõst.
Nǟ’, ni tulāb brūț ši’llõ, krūonõd pǟs un šleijõrd un...
Un tämā ni spēļõb un ne ka daņtšõbõd.
Un se brūț ka īekõn nei, ku pollõd (!) likkõnd ī’d.
Un ni tämā mõtlõn: „Mõštagid, glūžõ seļļi ī’ž brūț neika kuonnõ mäd perīnai.
Un ni lǟbõd lōda jūr sīemõ, un tämā nǟ’b, ku se u’m nänt perīnai.
Bet ni ta lǟb jūrõ ki’zzõm: „Sinā eid tokš kuodāj, mäd perīnai, kui sa tǟnõ said?“ – Ni tämā, neika ta nei lǟ’b ki’zzõm, nei, moštagõd, nei ka’ddõbõd mõizõd järā, tu’ld järā – un ni (u)m sīes eņtš rī’sõ, kus ta (u)m je’llõn.
  Iļ šūr grōpštõmõz ta ni sōb sīest rī’st uldzõ.
Ni ta (u)m riek pǟl, ni ta lǟb kuodāj, rō’dõ kabātõd tǟ’dõd, vä’zzõn kil um vȯnd – knappõ um sōnd u’ldz sīest iedrõbõst.
Ni ta lǟb kuodāj, bet sǟl at amād ro’ud nei jarāmurāgõld.
Ni ta kizūb, mis pa-víga, ni amād itkõnd.
Täm nai kītõn: „Kui ni äb mäd juvā perīnai pūgiz ēņšta tämnīezõ i’ldzõ!“ Ni se mīez kītõn: „Kus ta pūgõz ēņtšta i’ldz, s(e) äb ūo tuoiž!
Täm ju vȯļț tämīez kōzgõnd.“ Ikš šūr izānd um vȯnd, ku ta um spēļõn.
Nai kītõn: „Mis sa nei blō’ḑõd! mēg nuovīžõm täm aitõ, sīe līk.“ Nai rīḑļõb mīestõ.
Mīez võtāb rō’dõ uldzõ – set-set tūontõ, kabātst.
Ni lǟbõd vaņțļõm perīnāista – rițțig, perīnai (u)m vȯnd pagálam.
Ni perīmīez um kītõn: nei, nei, ku täm juvā nai, ku t(a) äb ūo mõtlõn, ku ta līb kuŗēn, bet ni ta uskub.
Pitrõg (Pr 39)
Maŗi Šaltjār (s 1860)
14. VI. 1922
Pr 40
Ka’d ievaņțļõb nōtõd.
  Min ǟma – vȯlk täm jengarm! – tämā um lǟ’nd nōțõstōdõdõks ta’rrõ.
Ni (u)m tund vastõ – siz ta (u)m vȯnd krūogõs perīnai – ikš nai un kītõn: „Sin at nei knaššõd stōdõd, agā minā ka sōb?“ Min ǟma (u)m kītõn, ku täm ni äb ūo emīņ. – Un nei, tuoiz īe tunnõd kõpsūd un sīenõd tikkiž ne stōdõd järā, ku mitíkš äb ūo īend.
Un siz ta rēkõb, ku se ka’dsūkõks.
  Ka’d – selli sindõn, kis äb tō’ tuoizõn midāgõd nuovēļõ.
Kovāld ro’ud āndabõd ainḑi, kis tīeb jõvāks.
Pitrõg (Pr 40)
Maŗi Šaltjār (s 1860)
14. VI. 1922
Pr 41
Ka’d ievaņțļõb kaņkist.
  Un ni mūliņ, ni lekš min tidār ī’d naiz jūr un min tidārõn vȯļ kanān īdõks ka’ņkõst.
Un ni se vanā baba lǟnd taļ jūr ka vaņțļõm nei, ku ne kaņkõst at.
Ni ta kītõn: „Voi, kus nēḑi valdõ! kus nēḑi panāb, kus neijen kaņkiže!“ – Un nei sīe īe säsk sei tikkiž ne ka’ņkist jarā, – nei ka’d sū tä’mmõn vȯ’ļ!
Pitrõg (Pr 41)
Maŗi Šaltjār (s 1860)
14. VI. 1922
Pr 42
Ka’d panāb nīemõdõn ergi sälgõ.
  Kadūd panbõd nīemõdõn ergi sälgõ, nēḑi um kūlõn set-set kõrd. – Ikš neitst um kītõn koraļ tuoiz neitstõn, ku tämā võib nuopandõ ergi.
Se tuoi um teiž kītõn, ku täm tōți teiž paņņi täm eņtšõn sälgõ, – voi jēz, siz äb tūoḑiji!
Ta vȯļ īds kūož(õ)s pa-neítstõks siz sīes kūožõs perīmīen amā sõ’uv ratstist nī’emõd.
Pitrõg (Pr 42)
Maŗi Šaltjār (s 1860)
14. VI. 1922
Pr 43
Kūolka kimkǟngalist.
  Kūolkas at paldīņ vel ne bōjkmȯizõd.
Un sǟl neitsõd at kǟnõd vanāst nei tīesõ, nei pušmõs – perīmīe naistõn um vȯnd nei sōtõmõst.
Un ni ikškõrd ne lǟbõd mȯizõst Ū’š šounõ, kakš neitstõ.
Un ni ne sǟl sōnas ni nuopie’zzõbõd.
Ni ne lǟbõd täiz tāgiž pūolpǟva ȭ’dõn sīņ mȯizõ.
Bet ni ne nǟ’bõd, ku tulāb pids siedā tarādva’itõ nei neika mustā pīla ļippad-ļäppad, ļippad-ļäppad.
Ni se neitst, ikš um kītõn: „Īekõm ta’rrõ, īekõm ta’rrõ, mis ne attõ brīnõm ažād!“ – Neika ne ni sōbõd ta’rrõ nuokikkõm mō’zõ, ni tulbõd kimkǟngalõst.
Un ni lǟnõd pi’ddõz, ne sūrd at vȯnnõd nei neika āina tupūkst kīerõnd, pǟgiņ šǟl vȯnd, piškist tagān, ne at vȯnnõd seļļist piškist.
Sieldõ kūldõn, ku piškõst lǟnõd ļipat(t)a-ļäppat(t)a.
Siz ne attõ lǟnõd kuodāj, ne neitsõd.
Pitrõg (Pr 43)
Maŗi Šaltjār (s 1860)
14. VI. 1922
Pr 44
Perīmīez pa-vī́lkatõksõks.
  Ikš pitrõgnikā – Kō’rkiļ – um võind ēņšta notīedõ pa-vī́lkatõksõks.
Ni arvíen, kīen perīmīe pǟl ta (u)m kõ’zzi, ni arvíen suiž lambõd sǟlgas.
Bet ni amād tīedabõd neiku...
  Ni pūolpǟva ȭ’dõn, ni pivā ȭdõg um vȯnd, taļžpivād īe ta (u)m kǟnd jarā, neiku seļļist pivād īed attõ.
Nei ta (u)m teļļõn lǟ’mõ tegīž.
Ni (u)m se perīnai kītõn: „Kus sa ni lǟ’d? ma sin āndab ȭdõgid.“ Ni ta (u)m sōnd kõzīzõks, ku täm riek um atki’zzõn, ku ta kizīz, kus sa ni lǟ’d, – siedā ne ju ne äb tō’tõ, ku nei atkizūb.
Un ni ta kītõn ne’i: „Oks sinā äd vȯnd minnõn seļļi juvā lēbajemā, siz sa uoks kil nǟnd, mis ma sinnõn tīeks!“
  Un ni (u)m tegīž, sīes eņtš kōrands, piškõst neitsõd lǟnõd lambiļ (~ lambidi kaitsõm) sīņī́ž ta’žžõ.
Ni vanā perīmīez kītõn nei: „Kil täddõn tä’mpõ līb suiž lambõd sǟlgas!“ Un nei ka vȯnd, nǟ’, suiž jūs.
Ni ne ouŗõbõd ka „suiž švinablek!“ un mís, – äb midāgõd, um sǟlgas.
Bet ni ī’d paintõn tund mīelõ, ku se līb vanā Kōrkiļ, – un nei piņīd sälgõ.
Un ni sōnd laskõn lambõ valdīņ.
Un ni kīskõbõd piņīd tarā pǟl, ku kīskõbõd lō’igi.
Un ni nuttõn ne piņīd tāgiz, um atlaskõn jedspēḑõn.
Bet ni tulbõd lambõdpāinõd ȭdõn kuodāj – nei um Kōrkiļ kuonnõ rujā, bikšõd lō’igi, raigād kațkõst, un kītõn: „Mikš tēg mīnda õŗštõst piņīdõks?“ Ni at pāinõd kītõnd: „Voi šiz sinā tuļḑ mäd lambidi sīem?
Sa ju ūod rišting, bet se vȯļ šu’iž!“ – „Nǟ’, bet mikš um Kōrkiļ ni’mmõ nuttõn: ku äb uoks siedā ni’mmõ nuttõn, siz ne piņīd äb lǟtõ pǟlõ (piņīd ju vīlkatõkst pǟlõ äb lǟ’tõ).
Pitrõg (Pr 44)
Maŗi Šaltjār (s 1860)
14. VI. 1922
Pr 45
Pȯis pa-vī́lkatõksõks.
  Ikš perīmīez, tämā (u)m rīļõn, ku täm pȯis um lāška.
Jegā reid perīmīez īeb kuodāj lōda jūr, vel paļļõd jālgadõks, un pȯis rūoikõb mõtsõ neiku, bet sōb mõtsõ – perīmīez mõtsās je’dsõ.
Bet ni ta ī’d ūomõg īeb vaņțļõm: kui se nei võib vȱlda, kui ta sōb je’ddõ?
Nä, ta īeb vȯdlõm täpand tagā.
Un tämā nǟb, ku perīmīez tulāb tubāst u’ldzõ un ni, kus sigād attõ nei nuotingõnd, lǟb sīnõ, ējtab iļ pǟ un ni (u)m vīlkatõks vaļmõz un ni panāb jedspēḑõn.
Un ni ka pȯis neiī́ž, lǟb sīņõ un tīeb neiī́ž.
Bet ni (u)m perīmīez ju rišting tegīž, mõtsās, bet pȯis aizailõb, mittõ midāgõd äb tīeda, mis ni (u)m tīemõst, ni (u)m suižnō’gõ sǟlgas.
  Un ni jõvīst, ni pū jūs.
Perīmīez: kus ni pȯis um? – pȯis ni pīlõb kōgiņ (~ kougõn) pū tagān.
Ni (u)m kīlma, ni itkūb.
Perīmīez ni jelāb un äb tīeda, kus pȯis ni u’m.
Un ni perīmīez sīeb lȭnagiži.
Ni tulāb jū’rõ un viņīkšõb, zūjnõb piersta.
Un ni perīmīez lǟb nei kõ’zzi kuodāj, ku ni pȯis äb ūo mõtsās.
Un ni kizūb, kus pȯis um. – Pȯis kuonnõ äb ūo.
  Bet ni amād lǟbõd ma’ggõm – ikš ulūb lä’b tagān.
Perīmīez lǟb lä’b jūrõ: kis täs (~ sǟl) nei rǟkõb?
Kītõn: „Voi siz sinā äd tund, ku minā ju (u)m sin pȯis,“ un tämmõn vȯļļi nei kīlma.
Un iskītõn tikkiž.
Un ni (u)m perīmīez võttõn, nuorīļõn un ra’bbõn kuolm kõrd iļ pierz – un ni (u)m vȯnd kōskõnō’gõ mōsõ.
Ta (u)m opātõn, kui um tīemõst, – mis sǟl um vȯnd tīemõst, siedā m(a) äb tīeda jo kōgaz.
Un pȯis pierrõ siedā kunāgõst äb ūo emīņ nei tīend.
  Perīmīez um lǟnd mõtsanaigõ un eitõn sǟl kuolm kõrd iļ pǟ, īd kand jūs.
Pitrõg (Pr 45)
Maŗi Šaltjār (s 1860)
14. VI. 1922
Pr 46
Buŗā panāb brūțõd ma’ggõm.
  Ikškõrd um ikš mīez lǟnd īdõ kōzgõņõ, ikš va buŗānikā, ta sīņõ äb ūo kil kutstõd.
Ni n(e) at istõnd ō’j kilgsõ, tuoi ka (u)m vȯnd, kakš kabālt.
Ni se īesīemnāiga um vȯnd nuosīedõd un nei ne at veitõ sōnõd ka, nei neika kilāmīedõn rōz vīdõd ka, äb ūotõ vīdõd lōda jūr.
Bet ni n(e) at sōnõd kõzīzõks.
Ni ta (u)m kītõn sīe tuoiz pǟl (ikš vanā nai ka istõn sǟl le’ižgõl, neiku ne attõ – su’gnai), kītõn tuoiz pǟl: „Võtā pirg un li ōjeddõ pīpõ smēkõm, kus ne kōzgnikād kīetõbõd, kus tu’ļ um, nun siz a’lt sīe pirg nei, ku mȯlmõd tutkāmõd attõ pa’llõnd,“ – un siz laz tūogõ tämmõn sīņ ōjkilgõ. (Nei tämmõn um vȯnd vajāg sulīz ka īņiz.) Un siz se tuoi um kītõn: „Mis sa tīed sīekõks?“ Siz ta kītõn: „Ku ni lǟbõd brūțõd ma’ggõm, siz minā sīekõks nei nuotīeb, ku ne ma’ggõbõd mūžõm, ku ne mi’nnõn äb maksāt jõvīst.“ Siz: „Kui nei sa võid nuotīedõ?“ ta (u)m ki’zzõn, se tuoi.
Ta (u)m kītõn: „Va nei ma võib nuotīedõ sīekõks, ku ma kīerõb īdõks kõrdõ vastõ päuvvõ, siz ne ma’ggõbõd ītõ ma’ggõmõst.“ Un ni se tuoi: „Nu, kui sa siz nänt tāgiž nuotīed?“ – „Ha, ku ma kīerõb tez īdõks kõrd tāgiž perīņ päuvvõ, siz ne sōbõd teiž virgõ.“
  Un ni attõ, nä, brūțõd lǟbõd ma’ggõm.
Un se vanā nai um nokūldõn.
Ni lǟbõd ajām ūoņdžõl, ku ni (u)m brūokšt jūr tu’lmõst, – äb sōt virgõ.
Bet vaņ, ni ne äb tīedat, kus ta sīe pūlka ni (u)m pand.
Ni ne sǟl īž ōj kilgs at, ne kakš blē’ḑõ.
Un ni se vanā nai kītõn, mis ta kūlõn, bet ni (u)m vajāg sīe pūlka tä’m kä’dst, sīe pirg.
Ni mõitiz äb sōtõ, ni vībõd vȯļgi nurmõ, tȭitabõd jarākittõ sīe buŗā – sǟl teiž ikš um vȯnd ju kovāl.
Ni lǟb se täm jūrõ, kis se sūŗimi buŗā um vȯnd, kis brūdganā sugīst um vȯnd: ja t(a) äb ānda sīe pūlka, siz tulī́ņ vībõd täm sīe tu’l pǟl, kitābõd järā. – T(a) äb tīeda, ta kīeldõb, ku t(a) äb tīeda mittõ midāgid.
Bet siz at neijen pieksõnd un siz at sōnõd sīe pūlka kä’ddõ täm kä’dst.
Un siz se um tīend nei, ku attõ virgõ sōkõd.
Un siz at jūonõd knaššõ kōzgõnd.
Vaņ ša nǟ’d, mingiži zvē’ridi um vȯnd vanāst āigast, nu jah!
Pitrõg (Pr 46)
Maŗi Šaltjār (s 1860)
14. VI. 1922
Pr 47
Iŗē päp pa-vī́lkatõksõks.
  Iŗēl um vȯnd ikš päp ikškõrd vanāst āigastid, Ludvik ni’m.
Un täm jūr at tunnõd ītõ kabāl seļļist vȭrõd izāndõd un ne neitsõd maņņõbõd, ku rițțig äb ūo, ku siz tegīž um mingi lāmbaz attūodõd.
  Bet ni taļžpivād ȭdõn, n(e) āt tikkiz nuotīenõd un ni kītõbõd jemāndõn, ku ne lǟbõd kestār jūr sounõ, ne neitsõd.
Bet se jemānd um kītõn: „Mis tēg nei o’bbõ vel lǟ’tõ,“ ku pivād īed attõ, ku pūtõb vastõ vel mingõst vīlkatõkstõn.
Bet ne neitsõd attõ tō’nõd lǟ’dõ un ni ne… sīe īd neitstõn um vȯnd Iŗēl Tūomõl se jemā.
Un se jemā um nītõn ka, ku laz ta läkkõ ka sīņe, nänt sounõ, ku sōb ka vo’zzõ un valdõleibõ.
Un ni ta lǟ’b, ta äb rēk sugīd, ne munt neitsõd äb tu’ltõ, bet ta lǟ’b.
Un nuopiezūb un ni tulāb tāgiž.
Nä’, un ni ta na tulāb nei knaššõ un ni sǟl kestār jūstõ notulāb pi’ddõz, ni äb ūot emīņ päpmȯizõd kougõn – piški mõtsā set.
  Bet ni ta tulāb sīezõ mõtsõ, mõštad, nei tulāb sūr barā nēḑi vīlkatõkši vastõ (ne siedā äb tō’t, ku pivādīezõ o’bbõ vel mingi kǟb, siz set näntõn vȯļļi kēmõst).
Un ni pavíssõm Gǟ’dõn pǟlõ – sīe neitstõn um vȯnd Gǟ’dõ ni’m.
Ni (u)m, se ikš um vȯnd tegīž šelli – vālda kaggõla’lli.
Bet se äb vēļ še pīlõb jedsõ nänt muntõn, se äb vēļ šīe Gǟ’dõn miḑād tīedõ, se tǟnda sō’rgõb.
Ni ta tulāb, ni ta tund kuodāj un panāb ma’ggõm.
  Ni ūoņdžõl päp kutsūb Gǟ’dõ eņtš jūr, kizūb: „Voi ša neist ka eggiļȭdõn midāst, ku sa kuodāj tuļț?“ – Gǟ’dõ kītõn, t(a) äb ūo mittõ midāgõd nǟnd.
Päp kītõn: „Vot, kus um kovāl neitst!
Un ni sa jelā min jūs, kamärt set sa līd neitst.“ Ni (u)m škinkõn Gǟdõn un ispi’ddõn jõvīst tǟnda, ku Gǟdõ mittõ midēgõst iz kīt. – (Iŗē Päppõn um vȯnd vālda kaggõlalli.)
Pitrõg (Pr 47)
Maŗi Šaltjār (s 1860)
14. VI. 1922
Pr 48
Mirīņḑnēji.
  Ikš Iŗē kilāst vanā neitst, ta nēji mirīņe.
Ta (u)m vȯnd bē’rõs Sīkrõgõs Saņț kō’rands, ta (u)m lōlaji baptistõdõn.
Un ni tämā nänt, ku seļļi piški mīez, ō’gõst ō’rõnd sǟlgas, tulāb, bet sīeb suormõdõks ne bē’rnikād tarīļḑ jūs, – se um se, kīen ne bē’rõd vȯļț sīe pǟva.
Se (u)m tuo’ž.
Un ni se neitst um mõtlõn nei, ku ta ni kītõb ne bērnikadõn, laz vaņțļõgõd, kis sǟlga tagān sīeb tarīļ jūs.
Bet ni um zvidziņțõn suormõks nei, k(u) äb ūo brī kītõ.
Pitrõg (Pr 48)
Maŗi Šaltjār (s 1860)
14. VI. 1922
Pr 49
Mirīņlūd.
  Kui teitõ Īrbõs pivākuodā, siz at tunnõd ne lūdkōvajid.
Un ne vȯļț pǟgiņ kālmidi sǟl jarā dra’igõnd.
Un ne vȯļțõ tikkiž ne kamerādnikād: päpīd, kestārd, un krūogõ vȯļ še pievīme.
Un ni ne attõ tūonõd se mirīņ lūd krūogõ vīešõdkōmaŗ lōdan alā.
Sǟl um vȯnd lūdkoț.
Ni ne ȭdõn jūobõd un lǟbõd ni ma’ggõm.
  Un ikš zīḑ Josk ka magūb sǟl ō’j ki’lgsõ.
Un ni ta kūlõb, ku ikš klopūb krūogõ štedīļ (~ uļīzuks) tagān.
Ni tämmõn um nei irm, ta (u)m mõtlõn: minā tǟnda kil äb lǟ’ si’llõ laskõm.
Moštagid, ni rōz klopūb sǟl, ni (u)m ju krūogõ uks tagān.
Bet neika ni klopūb, nei ukš pōkõb vāldiž – spūok!
Un ni tulāb si’llõ, sūr jamdi jemānd, kädūd laigald, īekõs lǟb sīezõ kōmarõ, kus ne ma’ggõbõd.
Un siz um vȯnd seļļi märā kah, bet ūoņdžõl äb ūo kūlõn mittõ midēgõst.
  Vaņ šiz vel ne rouz ka rõkāndõst, ku n(e) at kouvvõnd kālmast i’ldz ka īd kaptēnjemānd, kis um tund i’ldzõ miernāigast.
Sīen um vȯnd kuldi sūormõks suormsõ, un siz ikš – vanā Taizõl – se (u)m vȯnd siz vīermendõz (~ fermendõz), se (u)m piston sīe mirīņšuorm sūzõ un vieddõn sūormõks uldzõ.
Pitrõg (Pr 49)
Maŗi Šaltjār (s 1860)
14. VI. 1922
Pr 50
Mirīņõd nuokutsõmi.
  Ragavkōrands Dūmiļkilās attõ vȯnnõd kōzgõnd.
Un ni (u)m sǟl vȯnd se vanā Bažā kah um vanā Rīepõlt – kilā perīmīed, perīzõn vȯļț ne Mōzõrōntõd kah.
Ni n(e) at sōnõd strīḑõ.
Un ni se vanā Rīepõlt kītõn, ku ta võib nuokutsõ mirīņõd, un vanā Bažā, ku t(a) äb või.
  Un vanā Bažā tulāb ni kuodā’j.
Un ni tämā sōb sīņõz Kīškōrand jūr, seļļiz pīenõd kõuvvõd attõ.
Un ni īrgõd tūlda tämmõn vastõ seļļi brīesmõg ūgandõks neika tōvaz.
Un ni mõštād, vanā Bažān (um) īemõst paikõl: ni tulāb neijen mirīņe neiku ne pȭzõd tšūžõbõd, un tämā tūndõb eņtš va švōgõrtõ.
Un siz neijen um vȯnd seļļiže pȯiškiže nūoŗi, un ne vȯlkstõ tǟnda nei neika aiztīekõnd, nei neika akkõkst täm jūrõ, bet se… se va švōgõz äb ūo vēļõn.
Un ni ta (u)m ki’zzõn sīe švōgõz kädst: „Kus tēg lǟ’tõ?“ Un se (u)m kītõn vastõ: „Ēgiptmōzõ, Eigiptmōzõ!“ Un siz amā tagān um vȯnd ikš perīmīez, se vȯļ täm mīņan izā, va Pēter-Matš , se (u)m ma’ggõn vel ājtas bes matāmõt.
Se (u)m nuttõn: „Ni sinā vanā pōļazpǟ võid lǟ’dõ, ni sīnda mitíkš emīņ äb aiztīek!“
  Siz ta (u)m tund kuodāj, istõn rai pǟl un itkõn, sīe ȭdõg t(a) äb midāgid mitī́dõn kītõn.
Se Rēpelt kutsīz ne mirīņõd, tä’mmõn vȯļț ne sõnād, Mōzõ rōntõd.
Siz ta (u)m kutsõn, se vanā Bažā, neitst īņiz ibbistõn sīedõ āndam – seī́ž neitst mäddõn kītiz.
Mõitiz vanā Bažā mitī́lmas äb ūo toiskõks ibbistõn sīedõ andõn, bet siz tämmõn um vȯnd irm.
Pitrõg (Pr 50)
Maŗi Šaltjār (s 1860)
14. VI. 1922
Pr 51
Pȯis nǟb līkõ.
  Ikškõrd Pitrõgõl pȯis lǟb neitsõd jūr īezõ.
Un tämā lǟb Rūs tubā ukš jeddõ un sǟl nǟb: um līk nustõd rattõd pǟl, ta (u)m tokš kä’dkõks nokōļõn.
Un ni täm nei irm, bet ta um sōnd sīe tubā pǟl neitšt jūr un äb ūo kītõn sīe neitstõn.
Un se neitst tō’b, laz ta läk kuodāj, ku ta tōb magātõ, ūoņdžõl tīe jūr lǟmõst, äb tīk spriežõ mitsúgid.
Ni se pȯis kītõn, ku tämmõn nei irm, ku t(a) äb tūoḑ kuodāj lǟ’dõ, jedsõ ku līb sūr vālda.
  Ku ni (u)m vȯnd vālda, ni ta (u)m kītõn sīe neitstõn kah, ku ni ta ni (u)m nǟnd, nänt tubā ukš jeds. – Un tuoiz nädīļ sīest kōrandst vīštõ kuolm līkõ, sīes kūožõs akurā́t rattõd.
Se vȯļ šiz vaņ šeļļi spūok, kis je’dsõ aigõ tīedõz nei nä’gțõ, ku nei ta līb.
Pitrõg (Pr 51)
Maŗi Šaltjār (s 1860)
14. VI. 1922
Pr 52
Vālda nō’võ.
  Pitrõgõl Nittõl kōrands um vȯnd ikš Šōrmō pȯis.
Un tämā tund kuodāj kilāst, Rūsõld Nittõlõl.
Un ni ta nǟ’b, ku Nittõl sōna tutkāmõs um ikš pitkā mīez un vālda palāg immeŗ.
Bet ni tämā mõtlõb nei, ku ni se (u)m se perīmīe tōți, tulāb tǟnda ädaktõm (je’lsõ rišting).
Un ta äb kārta, ta lǟb täiž jūrõ un kīskõb palāg jarā.
Bet ni ta nǟ’b, ku attõ nei kruņtšlõmõst sīlmad un järāaļțõnd.
Ni vāņ um seļļi irm sǟlgas, ni jūokšõb tu’bbõl.
Un nei um ūoņdžõl rujā un sīe eņtšõks kūolõn jarā. – Se vȯ’ļ täm nō’võ.
  Voi kuijõn at vanāst nō’võdi kūlõnd un nǟnõd.
Ikš ni kil äb ūo iļ amā passouļ še nō’võ: ikš ju äb nuoail.
Garā ta ni kil um, bet kui ta nuoailõb – Krīevõmō un Saksāmō.
Nēḑi nō’võdi emīņ um.
Kis um ju slikț rišting, sīen um ju slikț nō’võ.
Setséttõn um eņtš mūod pǟl – vāldad mīed, ō’gõst ka kūlõb.
Pitrõg (Pr 52)
Maŗi Šaltjār (s 1860)
14. VI. 1922
Pr 53
Ō’gi nō’võ.
  Ikš pȯis um vȯnd rujā Jōkõ kōrands Pitrõgõl.
Un ni nǟ’b – tegīž ikš nai – ku Jōkõl lǟ’b ikš vȭrõz pȯis, ō’gõst ō’rõnd sǟlgas, nūoŗ rišting, nei kierdi. – Un sīes i’rgsõ kūolõn sǟl se pȯis järā.
Pitrõg (Pr 53)
Maŗi Šaltjār (s 1860)
14. VI. 1922
Pr 54
Ǟrgad nīemõdõn sǟlgas.
  Se vȯļ tubāmūliņ.
Pitrõgõl ikš nai – emīņ nūoŗ ku vanā – ta paņ nīemõdõn ǟrgad sälgõ.
Siz vȯtšīst, kus sait vastõ, tȭitist täm mōz ra’bbõ, kuiä́bkui.
Lekštõ ne āŗštõd jūrõ, vȯtšõm ainõ.
Pitrõg (Pr 54)
Maŗi Šaltjār (s 1860)
14. VI. 1922
Pr 55
  Vīlkatõks um seļļiī́’ž neika su’iž, bet piņīd äb lǟtõ pǟlõ.
Bet neiku um nuttõn „Kōrkiļ!“ – nei piņīd mūrdabõd täm jarā.
Pitrõg (Pr 55)
Maŗi Šaltjār (s 1860)
14. VI. 1922
Pr 56
Kuldiz nanāks brudganā.
  Īd rikkõ perīmīen um vȯnd ikšā́inagi tidār.
Un tämmõn um neijen brūdgaņḑi, bet tämā mitī́tõ äb tō’.
Ni ta tōb selliz, kīen um kuldi nanā, sīen ta lǟ’b.
Un ni ka atbroutšõb izā’nd kuldiz nanā’ks.
Ni ta lǟ’b: se (u)m neijen knaš izānd un tä’mmõn um kuldi nanā un ta (u)m rikāz.
Nu, ni sarõkāndõbõd un naizizā irgõb kōzgõņi tīedõ.
Sakutsõbõd sugūd un atbroutšõb tegīž se brudganā un ni at kōzgõnd.
  Nuojūobõd kōzgõnd, ni brudganā vīb eņtš kuodāj, eņtš mȯizõz jedspēḑõn sie neitst.
Ni perīmīez āndad īņiz rō’dõ – vi’ļļõ ta äb nuovī, ku (u)m kougõn.
Un t(a) äb tō’ ka rō’dõ, ku ta ī’ž um rikāz.
Tämmõn eņtšõn um sūr mustā’ ibbi, ku võibõd broutšõ.
Nu, ni attõ sīe ūomõg sabroutšõnd ne sugūd ka un ni sōtõbõd jarā.
Bet ikš šu’g kizūb, kui siz ne mȯizõd ka nutāb, kus ta ni vīb sīe brūț.
Ta (u)m kītõn: „Ku minā tulāb tūoista kõrd, siz minā täd amād vīb īņiz, ma ni’mmõ äb kīt.“
  Nu, broutšõbõd jedspēḑõn.
Ibbi lǟnd līdze neikut touvpīlad (~ touvvõpīladõks).
Bet ni broutšõbõd – kus um pivākuodā, sīņ ne īebõd paikõl un se brudganā lǟb si’llõ, se mīez.
Un nekā tulāb ulzõ, nei teiž āndab sūdõ sīe naizõn, tōb butšīņțõ.
N(i) ikškõrd tulāb ikš mīez, ku se teiž vȯļ lǟnd piuvvõkuo’ddõ.
Ni se brūț pōlab, laz se mīez pidāg rōz siedā ibīst.
Un se nai, se brūț ni lǟb vaņțļõm tagān, mis ta sǟl tīeb, se brudganā.
Un nǟb: tämā um vȯnd sǟl āltar jedsõ, vanāst at vȯnnõd ne pagrõbõd, līvõd sizāl, un ni võttõn, sīeb nēḑi mirīņlūḑi, kīskõn sīe zārka vāldiž un sīend siedā mirīņț neiku.
Un ni (u)m, ku ta īrgõb tāgiž pānda, vi’zzõ pānda, ni se nai rūoikõb teiž tūlda sīe ibīž jūr.
Ni tōb andõ teiž šīe naizõn sūdõ, brudganā, bet se äb vēļ, ni se pavíssõm äb vēļ.
Siz täm mīez um kītõn: „Ja sa kaš ūod min äbvēļiji!“ – un siz kīskõn brūț neika lupāt ņäugõks.
  Un ni se (u)m vȯnd täiž ikš täm vanā brudganā, sǟl jūs, neiku jumāl um sōtõn, laz nǟgõ.
Un se ni (u)m andõn ne vanbistõn tīet, kui ni (u)m vȯnd, ku nänt tidār um pagálam.
Siz at tunnõd, ne kabāld vel at sōnõd kä’ddõ.
Un se brudganā um vȯnd vanā kuŗē.
Ta ju jegās kūožõs sīeb mirīņlūḑi – artõb neiku.
Pitrõg (Pr 56)
Maŗi Šaltjār (s 1860)
16. VI. 1922
Pr 57
Vagāŗ pōlab jumāltõ.
  Vagāŗ um pa’llõn jumāltõ, laz ni jumāl tämmõn pieāndag, mis ta (u)m vaņ tīend, – nēḑi roušti pieksõn.
Ni ta pōlab jumālt, bet ne jālgad ju attõ vȯnnõd eļ(t)šõ.
Ni ikš vanāmīez um kītõn: „Mikš ša siz iz pōla jumāltõ, kus sa mēḑi pieksist?
Siz sa tōšt mäd vīerda!“ Siz ta um īedõn sīe stokkõn vel oksā’d kilgõ, kis um ju okslimi, ku tulāks  emīņ vīerda.
Ta võiž notīedõ ne strōdnikād verizõks un sai siz izānd kä’dst šnaptõ un slavīņțõ.
Pitrõg (Pr 57)
Maŗi Šaltjār (s 1860)
16. VI. 1922
Pr 58
Škerpi, škerpi, pūstõ mȭk!
  Īd naizõn vȯļ läpš rujā, taļžpivād ȭ’dõn.
Ta ī’ž vȯļ vīlkatõks.
Ni vȯlks lēmõst ku’bsõ – taļžpivād ȭdõn, udāigast ȭ’dõn, siz näntõn um se īd kūožõs, tuoiz kūožõs ku’bbõlēmi.
Ni se nai um rõkāndõn, laz se mīez läkkõ, ku sǟl um pavíssem nuotig vȯlmõst.
Mīez kītõn: „Kus ma tīedab lǟ’dõ?“ – „Nǟ’,“ nai kītõn: „sǟl vǟ’rõd jūs līb mustā tikā um sīen astā sälgõ un se vīb, kus līb lēmõst.
Un siz sa li aitõ un āitas sāina pǟl at kakš mȭkõ – ikš pūstõ, tuoi roudi, bet alā sīe roudiz võttõ, võtā sīe pūstõ: Ku täddõn līb škerpõmõst, siz äb või roudiz mȭkõks škerpõ, siz amādõn lībõd pūstõ.“ Mīez um mõtlõn: „Mis ma pūkõks, ma võtāb roudõz.“
  Nä, ni ta lǟb, ni (u)m tikā vǟ’rõd jūs, astāb tikān sälgõ.
Un tikā ni vīb jedspēḑõn.
Un ni vīb, ni (u)m ikš šūr piedrõb, vanā piedrõb.
Un sǟl attõ lōdad sizāl, viešõdi biedrõb (!) täuž.
Un ni vȯnnõd mō’sprō’gõn ibīzlūd lōda pǟl, sīenõd neiku, pannõd täm ka lōda jūr – t(a) äb ūo istõn.
Ni at nuosīenõd, ni (u)m lēmõst škerpõm.
Ni tämā eņtš roudiz mȭkõks kah.
Neika ta pand eņtš mȭkõks, nei pǟd neika būmbald vīerõbõd mōzõ.
N(e) at kītõnd nei: „Škerpi, škerpi pūstõ mȭk, ei mittõ roudi mȭk (alā tīe roudi mȭk)!“ Bet ta set panāb.
Ni sōtõbõd täm järā, je’dspēḑõn.
Vǟ’rõd jeds um vanā mustā tikā tegīž – ta astāb sälgõ un ratstab kuodāj.
Ku ni sōb kuodāj, ta (u)m raḑļõn sīe tikān ka pǟ mō’, ta (u)m mõtlõn: s(e) äb ūo rikțig.
  Ni ta lǟb tu’bbõ, nai kizūb: „Kui ni lekš?“ Ta kītõn, ku ta um pand, ku ne pǟd attõ lǟnõd neika būmbald jarā.
Ni nai ki’zzõn: „Kus siz se vanā tikā ei?“ Ta kītõn, ku ta vȯļļi raḑļõn pǟ jarā, mis seļļist smurgiļț.
Ni se nai räukõn: „Ni min ǟma pagálam! ni min ǟma pagálam!“
  Ne munt vȯļțõ seļļist īž kuŗētējid, seļļist kimkǟngalist.
Pitrõg (Pr 58)
Maŗi Šaltjār (s 1860)
16. VI. 1922
Pr 59
Võ’l un vī’ri lind.
  Sīkrõgõl ikš nai – Spruojg Līž – um vȯnd võ’l.
Ni ta (u)m vȯnd nuolǟnd võ’llõm, un lejā um luoiksõ pagálam, neika täs tarās, vanād kālmad – sǟl kālmadtarā ki’lgs.
Un ni se mīez līedab, ku täm nai um sǟl mōsõ pagálam.
Ta mõtlõb: „Vod sa rakkõrz, ni sa ūod blēḑõ pǟl, ni ma sin kīerõb tuoistõz!“ Kīerõn täm immer – kus pǟ, sīņe pierz.
  Un ni um seļļiz rōz āiga pierrõ, ni tulāb piški vī’ri lind, bet ni vaņ tōkš vaņ šīņ šillõ sōdõ, bet ni jelāb sīe sitānouk jūs, bet ni äb sō si’llõ.
Un ni jellõn mingiz stuņḑ aigõ, un se mīez nagrõb kougõn un na’grõb.
Nu, ta (u)m mõtlõn: kui kõgiņ ni mūotšõb tǟnda, – kīerõn tāgiž.
Nei piški vī’ri lind sūstõ si’llõ – vaņ še vȯļ täm garā – un ni sōnd nai je’llõ.
  Ni ta (u)m vȯnd jelsõ, un siz ta um nuokrōjõn iļ kō’d nädīļ kakškimdõ ma’ŗtšiņț vȭita un se (u)m vȯnd vel si’gžõ, k(u) um veiti semḑe.
Bet mitíkš äb ūo vȯstõn siedā vȭita.
  Kus ta kei – kus set võib sōdõ: Sōrmōl, kusäbkús.
Sīe eņtš ši’gžõ vȯļțõ tūonõd Sōrmōld sīe nīemõ iļ piškõst mōŗõpǟvad – un pierrõ mōŗõ neijen vȭita ku…
Pitrõg (Pr 59)
Maŗi Šaltjār (s 1860)
16. VI. 1922
Pr 60
Tūljemā un täm lapst.
  Tūljemā… – ma kūlõn um kil, bet ä(b) või kītõ.
Set neijen ku… – Ikš vanā nai um vȯnd kōŗal (~ kōŗõl).
Un ni (u)m tund jūrõ ikš vanā nai un selli pǟ um vȯnd – pitkād ibūkst, bet nei nuomǟ’dõnd ibūkst neika mätāl (sapiņkõnd, jarāva’nbõnd).
Ni se kōŗapaint kītõn, laz ta ni istāg, ku ta (u)m järā vä’zzõn.
Ta kītõn: „Minnõn äb ūo aigõ istõ, minā um kil vä’zzõn, bet min äb ūo aigõ istõ, ku minā um tūļǟma.
Neika mūsõ um vagā, siz ta jelāb min pǟsõ, siz tūld, siz lapst jelābõd min pǟsõ.“
  Un siz ta (u)m lǟnd jedspēḑõn – selli pǟ um vȯnd neika sūostõ sūr mätāl.
Pitrõg (Pr 60)
Maŗi Šaltjār (s 1860)
16. VI. 1922
Pr 61
Sūrd ro’ud īezõ mōtsās.
  Ikškõrd ro’uz mõtsās at eitõnd āinadkūjõ.
Bet ni sīe pǟva äb nuoētat, un ni vaņ um lēmõst kuodāj, ȭdõg jūsõ.
Bet se, kis um kūj pǟl, kītõb: sūr kūj, ta īeb sīņī́ž ma’ggõm.
Bet ni ta nǟb īezõ, ku tulbõd sīezõ nītõ sellist briesmõg sūrd ro’uz (~ro’ud), īdõn, sīe va naizõn, um läpš šǟlgas – mīez kah um vȯnd un va nai.
Un akurāt sīņ kūj alā panbõd sīņ mō’zõ, īebõd sīņ paikõl.
Un ni se va mīez, se ni lǟb jedspēḑõn un se va nai īeb.
Ni se läpš irgõn neika räukõ.
Ni ta paikõn bikšidi – briesmõg sūrd bikšõd (at vȯnnõd).
Bet ni se läpš īrgõn räukõ, ni tämā (u)m kītõn: „  (~ǟlta-ǟlta) Gotlantiņ (~žūžū-žūžu, Gotlantiņ) – se nim sīe tīdārõn – mūpõ ūoņdžõl tōți tūob nūorizānd, kis mäddän tūob teiž priššõ vȯzzõ!“ – Selli pūjk, kis akūb vi’zzõ roušti, um vȯnd se izā.
  Un ni se mīez mõtlõn: „Ni ma pagálam līb, täsī́ž kūj pǟl, mis ma ni tīeb!“ Bet ni tämmõn vȯnd sǟl kūj pǟl sūr roudi ang.
Un nei ta laskõn sīe ang pǟ’zõ sīe va naizõn.
Un nei va nai mõtlõn, ku se tulāb touvvõst, ni va nai kargõn, laps käddõ (?) un jedspēḑõn.
  Ni tunnõd ūoņdžõl munt mõtsõ.
Siz at sōnõd nēžd bikšist kakš viedāmtõ un sīest nõ’ggõlõst vȯnd tīera viedām.
Nei rēkõb – vanā kuŗē se (u)m vȯnd.
Pitrõg (Pr 61)
Maŗi Šaltjār (s 1860)
16. VI. 1922
Pr 62
Knaš neitst pa-pā́inaks.
  Ikškõrd ikš pȯis um ma’ggõn, Vǟntas se (u)m notīkõn.
Un tämā um vȯnd vel virgsõ.
Ta nǟb, ku nei knaš neitst tulāb uksõst si’llõ un ni vaņțļõb, ku ne ro’ust sǟl ma’ggõbõd, īd pǟl, tuoiz pǟl.
Ta (u)m mõtlõn: „Minā kutsūb täm eņtš jūr – selli knaš neitst“ Ta kītõn: „Tu’l tǟnõ min jūr ma’ggõm!“ Un pōna ka (u)m vȯnd kä’dsõ.
Moštagõd, nei ka (u)m tund täm jūrõ(z) un nei pāina tämmõn tulī́ņ šälgõ – se (u)m vȯnd se pāina.
Un siz neika ta rōz um pand louvvõl, nei sǟlgas.
Un ku ta um istõn benk pǟl, siz ta (u)m täm jaļgi pīkstõn.
Siz iļ šūr daļīb, kuijen ta (u)m aiņe vȯtšõn, ku (u)m jarā sōnd.
Un siz pāina kītõn nei: „Mis sa mīnda kutsist, mis sa mīnda kutsist!“
  Ta vȯļ varbū́t seļļi adbuŗḑõd neitst.
Seļļi knaš nūoŗ neitst, ta vȯļ varbut nei notīedõd.
Pitrõg (Pr 62)
Maŗi Šaltjār (s 1860)
16. VI. 1922
Pr 63
Jōḑ un mirīņ palāg.
  Īd neitstõn um vȯnd jōḑ.
Un ni opātõd, vaņ, ku zārka pǟl um palāg, vaņ, ku matāb, laz võtāg sīe immeŗ un siz pangõ teiž sūr pū, liepa alā ma’ggõm.
Un ni ta (u)m nei tīend.
Bet ni (u)m jōḑ uzvȯtšõn vaņ, kus ta sǟl vaņ ņei magūb.
Un ni (u)m se va jō’ḑ kītõn: „Nu, ni set tǟnda amād nagrõbõd, ni set tǟnda amād na’grõbõd, ni vāņ ni – va līk palāg immerkouți.“ Un līk kīņḑõl ka (u)m vȯnd kä’dsõ.
  Un ni ta äb ūo täm jūr sōmõst.
Un siz sīe rištingõn um nei pīlõmõst, ku mittõ äb lik un mittõ äb mõttõl un ka äb rõkānd.
Ja rõkāndiji tämmõn vastõ, ni ta (u)m sǟlgas.
Pitrõg (Pr 63)
Maŗi Šaltjār (s 1860)
16. VI. 1922
Pr 64
Jemāst nuotīedõd pa-pā́inaks.
  Īd naizõn Va’idkilās um pain ratstõn nīemõ.
Ni tämmõn um opā’tõd, laz tämā võtāg mustā serk un nuo-pūstõg sīe, sīe ī’g vaņ nīemõ pǟldõ un siz vǟndag ku’bbõ un pangõ sīe serk jõvā smaga ki’uv alā un siz vaņ šie rištingõn, siz sōb nǟ’dõ, kis se kēji līb.
  Bet ni (u)m, nänt eņtš perīnai īeb rujāks.
Un se (u)m täm mī’en sõzārtidār.
Un ni tund se va rujā tu’bbõ, kītõn nei: „Tu’l ni ka vaņțļõm perināista, ni ju līb jarākūolõmi!“ Nu, ni ta lǟnd ka.
Ni irgõnd (!) perīnai tǟnda pa’llõ, laz tämā atlaskõg.
Ta kītõn: „Mis ma si’nstõ mittõ midāgõd äb tīedõ, mis ma sīnda võib atlaskõ.“ Ta kītõn: „Vaņ, minā ju vȯļ, kis sin nī’emõ ratstiz.“ Se nai kītõn: „Voi ma jes, voi sinā min nīemõ!
Mis sa sǟldõ said, ku sa min nīemõ ratstist, ku minā sin lapstõn um neijen andõn un ä’bțõn?!“ Ta kītõn un se perīnai itkõn un kītõn nei, ku ta äb või sǟl midāgõd tīedõ, ku se tämmõn nei um, nä, jemāst nei notīedõd.
Siz se nai um võttõn sīe serk sǟld kiuv ald ulzõ un siz um sōnd tierrõks.
  Lapst tsīešõbõd siedā indibțõ tagān, mis jemā um opātõn.
Jemā um nei nuotīend.
Se īž perīnai um kītõn: ta ju äb lǟks, bet tämmõn um nei notīedõd täm jemāst.
Pitrõg (Pr 64)
Maŗi Šaltjār (s 1860)
16. VI. 1922
Pr 65
Pōrva’idõd lapst.
  Ikškõrd īd naizõn um sindõn läpš – nei brangõ neika ju lapsõn um vȯlmõst.
Bet ni uzreíz pierrõ kōtõ-kuolmõ päuvvõ äb nuoand jemīņ neijen sīedõ, kuijen läpš tō’b.
Un ni vaņ irgõbõd ne munt ka kītõ: sakūlõbõd, ku jemā lǟb tubāst ulz, nei läpš ä’lstõ ullõ un sīedõ vȯtšõm käpīd jūr un ō’j pǟl, kus set sōb, – un set mingiz kuolm-nēļa pǟva va’nnit!
   Un ni attõ ne munt naist ka, ni amād tulbõd ku’bbõ rõkāndõbõd, ku s(e) äb ūo rīțțig.
Bet ni vȯnd ikš vanā nai, selli kovāl.
Se (u)m kītõn ne’i, ku tämā um tegīž nei kūlõn, ku laz ne võtāg un tapāg mō’zõ kaš un siz laz nuokīetõg un pangõ ōj pǟlõ sīņī́ž, kus ta lǟb sīem, se läpš, ku kašvȯ’zzõ kuŗē äb sēji.
  Nä, un nei um nei tīenõd: tapābõd kaš mō’zõ un nuokīetõbõd sīe vȯzā.
Un ni paššõbõd, mis ta ni tīeb.
Un ni lǟnd sīe ōj pǟl, kus se vȯzā um, bet äb sīe: „A, se ni (u)m kitš vȯzā, se ni (u)m kitš vȯzā!“ Un äb ūo sīend un ä’llõ tāgiž.
Un ni (u)m se vanā kītõn, ku ni (u)m rițțig se kuŗē pōrva’idõn, ku se (u)m äbjõvā läpš.
  Nu, mis ni tīeb, ni sieldõ nǟb, ku (u)m äbjõva läpš.
Ni se vanā nai um kītõn, ku laz vōtāg sīe laps un siz vīgõ põzāgõdmä’g pǟl – vaņ vanāst ētab põzāgõd ulz, selli kūož um – un siz sǟl laz pieksāg (joutõks).
Un ni (u)m se nai vīnd, n(e) at vīnõd un pieksõnd siedā lapsta, ku (u)m neijen räukõn.
Moštagõd, ni tund ailõ vanā kuŗē sīe naizlapsõks, mis ta salāndiz naizõn jarā, kītõn: „Zvē’r, sä eņtš laps! kuijen minā laps pierāst um krō’jõn amād sin sēmḑatīlkad – un sinā min lapsta neijen pieksād!“
  Vaņ šie sēmḑa, ku nai vaišti lǟb i’mtõm, siz ežmõst tīlkad pīkstõb pȭrand pǟl, algõ lapsõn vȯlgõ kīlma, nǟna tutkāmõst.
Un sīe täiž vanākuŗē nuokūoŗõb un vīb sīe lapsõn.
Pārvaidõb siz, ku nai äb ūo tubās.
Pitrõg (Pr 65)
Maŗi Šaltjār (s 1860)
16. VI. 1922
Pr 66
Rō’ panmi.
  Rouž īž at pannõd, äb ūot nänt lapstõn jettõnd: ku īž nūzõb teiž ilzõ ikškõrd, siz līb eņtšõn se rō’. – Ikškõrd um vȯnd ikš vanā perīmīez rujā.
Un ni ne lapst tīedābõd, ku tä’mmõn rōdõ u’m.
Un ni vaņ ta (u)m tīrõ kūolõmõz pǟl.
Un ni ne tǟnda va’kțõbõd, bet ni ta kītõn nei: „Ligīd tēg amād jarā, ma ju vel äb kūol!“ Un ne kītõbõd ka, ku ne lǟ’bõd.
Bet ikš īeb va’kțõm.
Ku n(e) at tikkiž jedspēḑõn, ni ta võtāb eņtš rō’kast un lǟb rī’jõ.
Ni kōvab um pand mattõn sīņe sīe kast jarā un kītõn ne’i: „Se ke’ž, kis täm um pand, se keiž laz täm võtāg kah!“
  Ni (u)m tuoiz pǟva, ni (u)m vanā kūolõn järā.
Un ne at vīnõd vanā rī’jõ, ku (u)m nuokūolõn, un ni at vanā kä’dkõks kouvvõnd un sōnõd rō’ kä’ddõ.
Pitrõg (Pr 66)
Maŗi Šaltjār (s 1860)
16. VI. 1922
Pr 67
Rō’ ī’dõks mī’e pǟ pǟl.
  Ikš um pand īdõks mīe pǟ pǟl.
Un tegīž še pūoga kūlõb, ku ta panāb.
Vanā um vȯnd piškiz rī’sõ, pūoga teiž rī’ vȯŗžõ, rī’ vȱrdõd pǟl i’llõ.
Vanā allõ um kītõn: „Īdõks mī’e pǟ pǟl!“ Pūoga illõ tegīž kītõb: „Īdõks kik pǟ pǟl!“ Vanā teiž um mõtlõn, ku se kuŗē nei kītõb; ta äb ūo tieuvdõn, ku se um se pūoga, un ta (u)m kītõn: „Īdõks mīestõ!“ I’llõ kītõb: „Laz set īegõ ī’dõks kik pǟl!“ Un perīzõks siz um īend sīe ī’dõks kik pǟl.
  Ni (u)m kūolõn vanā jarā.
Ni tapist ne īdõks kikkõ mō’ sīe kūož pǟl un ni sait rō’ kä’ddõ.
Pitrõg (Pr 67)
Maŗi Šaltjār (s 1860)
16. VI. 1922
Pr 68
Nai līedab suoļg.
  Ikš vanā nai um lǟnd sounõ un um lǟnd ku’zzõm sīņ īž mō’(!) pǟl āita tagān.
Un ni ta (u)m nǟnd: täm je’dsõ spīḑõb seļļi tu’ļ neika sūr jõvā kīņḑõl tu’ļ.
Un ta lǟb jūrõ sīe tu’llõn un võtāb sīe tu’l eņtš piuvvõ – õ’bde suoļg, seļļi vȯnd sǟl.
Nai sōnd sīe eņtšõn, sōnd kä’ddõ.
Pitrõg (Pr 68)
Maŗi Šaltjār (s 1860)
16. VI. 1922
Pr 69
Kah rūož šõnād!
  Ikškõrd um ikš tōți vȯnd rūožpū’giji.
Un ni ta äb ūo vȯnd kuo’nnõ, ta (u)m vȯnd kondõšt jarā lǟnd.
Un ni um īd naizõn vȯnd jālga jūs rūož.
Un ni tulāb sīņõ, se pūoga um kuo’nnõ, un nai pōlab, laz se pūoga ni pū’gõg.
Nä, ta kītõn, ta veitõ mūoštab nēḑi sõņḑi, bet ta siz kōļõb kah, ku se nai äb atlask tǟnda.
Bet ni tämā um nei vaņ pūgõn: „Kõps min tōțõst potkastõz eņtš taggišt jālgadõks, minā tōž tǟnda glōibõm lǟ’dõ, bet mi’nnõn tuļ nagrõmi, minā iz või!“ Un nei ta võttõn siņīz papīer un nuokēratõb krīțõks.
Un ni pand sīe jālgan pǟlõ.
Un ni nai lǟb kuodā’j.
Un ni ūoņdžõl nai tulāb, tūob sūr guŗšt liņḑi pamáksõks – jālga tīera.
Vaņ, se nai uskīz, ku se pūoga mūoštõz.
  Siņņi papīer um jõvā pavíssõm rūožõn, krīțõks tīeb rištīd.
Pitrõg (Pr 69)
Maŗi Šaltjār (s 1860)
23. VI. 1922
Pr 70
Pūogan izā ni’m.
  Kūolkanikā Aņdrõks Rōzõnfelt, täm(mõn) at vȯnnõd kuolm pȯigõ, un amād kuolm īdtuoiz tagān kūolõbõd jarā – neiku sōb, nei kūolõbõd järā.
Un siz um sindõn neļļõz pūoga.
Un ni ta äb tīedõ ni’mmõ, ta um muļki, mingõz ni’m panda, t(a) äb tūoḑ emīņ.
Un ni täm tōți um tund u’nsõ kītõm, laz ta pangõ īžéņtš ni’m pǟl – Aņdrõks, siz äb kūol.
Un siz ta (u)m pand.
Un se tämmõn kazīz, um apretsõn, min va’nnit mīez.
Pitrõg (Pr 70)
Maŗi Šaltjār (s 1860)
23. VI. 1922
Pr 71
Buŗā nuopanāb eņtš naiz.
  Zūonkõl, ikš vanā Jurī, se (u)m vȯnd brīesmõg buŗānikā – minā tǟnda äb ūo nǟnd.
Un ta um vȯnd nei zvēr rišting, kis eņtš naizlapsõn äb ūo andõn sīedõ kah.
Un ni tämā um sōnd mierstõ vīmbakaļḑi pǟgiņ, se va mīez.
Un ni se nai um võttõn, andõn tidārõn mingõz kuolmnēļa vimbõ.
Un ni tämā um ki’zzõn, ku um võttõd nēḑi ka’ļḑi, bet se nai um kīeldõn, ku äb ūo võttõn.
Ni ta (u)m kītõn nei: „Se, kis min nēḑi kaļḑi um võttõn, se a’ilõb neika kalā pids vietā, kamät ta kūolõb!“
  Un siz īd ūomõg at la’gtõnd võrgõdi vabād all(õ).
Un siz se nai, täm eņtš nai um irgõn ailõ, vō’ sūst ullõ.
Ni at munt naist kītõnd, laz ta tokš atlaskõg, ku täm eņtš nai. – T(a) äb võiji emīņ, ta vȯļļi nei nuopand.
Tuoiz pǟva vȯnd nai pagálam.
Neiku kalā ailõn – vō’ sūst u’llõ pids ku’ijõ aigõ.
Pitrõg (Pr 71)
Maŗi Šaltjār (s 1860)
23. VI. 1922
Pr 72-75
Ans un kuŗē.
72     Se (u)m vȯnd ne’i. – Ikškõrd ikš piški pȯis um kaitsõn nīemõdi, se piški Ans.
Un ni tämā um vändõn snūorõ.
Ni (u)m tund ailõs va… va – vanāokš, va kuŗē, kītõn: „Mis sa vǟndad?“ Ans kītõb: „Minā vǟndab snūoŗ, neiku minā võib vieddõ tikkiž ne jōrad vi’zzõ, algõ emīņ kuŗēd sōgõd ulz.“ Ni kuŗē kītõn, algõ vǟndag, kust siz kuŗēd sōbõd ulz, ta Antsõn jõvīst samaksab, ta āndaji Ansõn sīek kūlda rō’dõ.
Ans kītõn: „Minā sīek äb tō’, ma emīņ äb tō’, ku eņtš kibār täud.“ Un siz vel ta āndaji seļļiz klarnet kah, sviļp – ku svīļpõb, siz amād daņtšõbõd.
  Nä, ni lǟb, vanā ailõb sōmõ sīe rõ’.
Un se Ants tegīž īedõn eņtš kibārõn ouk un mōn alā ka ouk, panāb eņtš kibār sīe oukõn pǟlõ.
Ni vanā tūob īd sīek kuldõ, valāb tǟdõks, – või jē!
äb sō mittõ kibār piezā vi’zzõ.
Un ni a’ilõb sōm vel, tūob tuoiz sīek.
Seņtš Ans tīeb ouk rōz jo sūrõks teiž – vel äb ūo täuž.
Ni (u)m lǟnd tūond kuolmõz sīek.
Un siz um nuova’llõn kibār tǟdõks.
  Bet ni āndab sīe klarnet kah.
Ni uspū’gõb (~uzlīltab) – un ni ka irgõnd daņtšõ, nīemõd un lambõd, daņtšõnd neiku.
Un ni ta lǟb kuodāj ne nīemõdõks, nīemõdõn at tijād magūd.
Un nei jegā pǟva: Ans līltab, nīemõd un lambõd daņtšõbõd perīnai rǟkõb, semḑi äb ūo.
Ni um lēmõst mõtsõ vaņțļõm, mis sǟl um.
Bet ni skrūodiļ ka um sǟl un paldī́ņ loptāb umblõ vanān kōskõ.
Vanā viedāb sälgõ un lǟb mõtsõ vaņțļõm.
Vanā kūlõb riek pǟl, ku ikš knaššõ līltab, spēļõb.
Ni vanā ruoikõb lǟ’dõ, sōb ju leižgõl – nīemõd daņtšõbõd, lambõd daņtšõbõd, – vanā īrgõb pids pūḑi daņtšõ.
Un ni (u)m kōskõ neiku lupātņäugõz.
  Ni lǟb kītõb: vīmõst pȯis Dūoņigõ, panmõst vi’zzõ.
Ni lǟbõd ūoņdžõl broutšõ, perīmīez vīb Ans jedspēḑõn.
Ni lǟbõd pids riekkõ.
Ni pūtõbõd vastõ īd poțādzīḑõn, tulāb tīera viedām poțīd, kizūb: „Kus sa ni lǟd sīe pȯisõks, va perīmīez?“ Ni perīmīez iskītõb eņtš bǟ’dõ, ku pȯisõn seļļi lil: ku līltab, amād daņtšõbõd.
Nä, ni ta tōb kah.
Perīmīez pōlab, algõ spēļõg, bet zīḑ – ta samaksāb, ta ka tōb kūltõ seļļist (!) lillõ.
No, ni ta maksāb, un Ans īrgõb spēļõ – zīḑ īrgõb daņtšõ, zīḑ ibbi īrgõb daņtšõ, poțād grōvsõ, pagálam!
Ni irgõbõd pa’llõ, zīḑ pōlab, laz Ans īeg vāgiž.
No, ni Ans īeb.
Ni um poțādzīḑ ka, ni se ka lǟb īņe tīesõ jūr.
  Bet ni pūtõb vastõ, ni tulāb tegīž broutšõ ikš rattiņḑdreimaņ – tīera viedām, broutšõb mīmõ.
Un ni se teiž kizūb: „Kus tēg lǟ’tõ?“ – Se tōb tegīž, ku um spēļõmõst.
Ni īrgõb Ants spēļõ, ku se dreimaņ neijen pōlab.
Ni īrgõbõd (!) dreimaņ un ibbi daņtšõ, rattiņḑ grōvsõ, – ni (u)m seļļi nälaima ku briesmig.
Un tikkiž koup pagálam.
Ni pōlab, laz Ans īeg paikõl.
Ni lǟbõd.
  Ni satīekõbõd, tulāb tegīž ikš broutšõ – ni (u)m glōznikā, viedām glōzõdõks.
Un viedām grōvsõ tegīž, pagálam amā viedām.
  N(i) at amād, ni lǟbõd Dūoņigõ tīeš jūr.
Ni kītõbõd, ku nei ni um.
Un ni tīesõ tō’b, laz ni Ans uzlīltag.
Ak sa valdib, kuijen sǟl roušti Dūoņigs – un neiku īrgõb spēļõ, nei amād irgõbõd daņtšõ.
Amād daņtšõbõd, kis set kūlõbõd, – mis võib tīedõ.
Nä, ni at sittõnd, vanā Bažā vȯļ kītõn, se perīmīez: tämā emīņ äb pīl, laz sidāgõd tȭlpa jūr, ta (u)m järāvä’zzõn.
Siddõnd siz kah tȭlpa jūr, ku ta nei um tōnd.
Bet ni vanā zukiņțõn, kamät nuozukiņțõn tȭlpa uldz, – un ni dāņtšõb amā tȭlpaks!
Ni tulbõd amād pōlabõd, laz Ans īeg paikõl.
Nä, siz um Ans īend paikõl un tīesõmīed at kītõnd, laz võtāg lil un läk jedspēḑõn.
  No, ni n(e) at lǟnõd je’dspēḑõn.
Ans um lǟnd pids riekkõ un ne Dūoņigizānd strōdnikād at strōdõnd izānd nurm pǟl un mȯizizānd um pūtõn ka vastõ sīe Ansõn: „Kus lǟ’d?“ Ans ni iskītõn eņdž bǟ’dõ.
Mȯizizānd kītõn, no laz siz usspēļõg, – ta ka tōb kūltõ siedā.
Ans um siz ni spēļõn.
Un ni (u)m irgõn daņtšõ – mȯizizānd un ibbist un kalpõd, ak sinā valdib, ak sinā valdib!
Ni (u)m selli pōlami, laz īegõ paikõl.
Un siz um Ans īend paikõl.
Un ne at vīnõd täm nīnõ, sīe Ans.
Un siz at tōnõd sīe lil tämmõn järā vȯstõ, bet ta äb ūo mīnd.
Ni nīnizānd tōb ka, laz siz spēļõg.
Un irgõn spēļõ – ni ka (u)m nīnizānd daņtšõn un jemānd un lapst un amād, kis at Dūoņigs kūlõnd, ku äb tīeda, mis se um pabrī́nõm.
Un Ans um lǟnd siz jedspēḑõn.
Nīnizāndõn va izā um sa’ddõn lä’bstõ mō’, murdõn kaggõl kațki.
73     Ni um, Ans lǟb jedspēḑõn.
Ni ta lǟb pi’ds riekkõ un ni ta satīekõb täiz vanā kuŗē.
Un ni ta (u)m tundõn, ku se (u)’m, pi’ddõn: „Kus sa lǟ’d, min pȯis?  – „Minā lǟb perīmīest vȯtšõm.“ Un ni tämā sǟdõn: tämmõn teiž um vajāg pȯisõ.
No – „Voi ša ūod ka ve’ggi?“ – „Minā um ve’ggi kil.“ Ni ki’zzõn – ikš kūzõ ka’zzõn sǟl riekaigās – voi Ans nuokīskõb sīe kūzõ ilz amād jūrdkõks.
Ans vaņțļõn, kītõn nei: „Selliž jūr ma äb īrg, se äb ūo min piškīz suorm vǟrts, kus ma eņtš kä’d panāb.“ Nei vanā kuŗē akkõn kīskõn ulzõ, ku tämmõn um siedā kūzõ vajāg.
  Ni vīmõst sīe kūzõ kuodāj näntõn, vanā kuŗē kuodāj.
Vanā kuŗē kītõn, mingiz tutkām Ans võtāb.
Ans kītõn: Se äb ūo vǟrts, ku ta ladā võtāb (~ jūr akūb), tämmõn laz āndag sīe tõ’uv.
Un sǟdõn nei, ku immeŗ äb’uo brī vaņțļõ.
Bet ni vanā võtāb sīe ladā, īrgõbõd ni lǟdõ, un Ans istāb tõuvvõn pǟlõ, laz set vanā viedāg.
Vanā nuttõn, ku nei sma’ggõ tämmõn lǟb.
Ans kītõn: „Sa mõtlõd, ku mi’nnõn äb lī sma’ggõ!“ No ni at nuolǟnõd sīe kūzõks kuodāj.
74     Bet ni pivāpǟva, ni at īdõn kōzgõnd, ī’d rištingõn sǟl īž, äb kurēn, bet rištingõn.
Un ni vanā kītõn, ku tämmõn ka um sīņ kōzgõnz lēmõst, ne lǟbõd eņtš naiskõks kōzgõnz.
Un Ans laz īegõ vel kuodāj ne lapst apkūopõm un siz laz Ans tulgõ tagān un siz laz ētag ne sīlmad täm pūol, ku tämā sǟl ne brūțõd va’isõ istāji.
Nä, ni vanā panāb jedspēḑõn un Ans īeb kuodāj un ne lapst, pǟgiņ nēḑi um vȯnd.
Ni tämā (u)m mõtlõn: „Ni ma tēḑi kil isopātõb jōvīst!“ Ni ta (u)m võttõn ne lapstõn, kȭrdast kõrdõ amādõn siskõn ne sīlmad ulz un puktõn ne sīlmad raņgõ.
  Un ni (u)m Ans lǟnd ne sīlmadõks kōzgõnz.
Un ni ta nǟnd, ku vanā kuŗē istāb: vaņ ka, kus ta istāb, ku mitíkš äb nǟ, – va’il brūț un vail brudganā, sǟl va’isõ, lōda tagān – un mitíkš kōzgõnikā äb nǟ’.
Ans nǟb – Anš ju vȯļ tä’m zeļ.
Nei um Ans viskõn ne lapstsīlmad, sīe raņg vanākuŗēn siļmõz.
Nei ka vanākuŗē īekõn lōda jūst ilz, nei lōda immeŗ un ni äb tīeda: mis ni pavígā, mis ni pavígā?
Ni kōzgõnikād at jarāädāgõnd: ni lōda immeŗ, kōšõd immeŗ un seļļi tūļ – mis se u’m?
  Ni Ansõn jūrõ: mis sa ni ūod tīend?
Ni (u)m vanā kuŗē Ansõn jūsõ: „Mis sa ni ūod tīend?“ Ans kītõn: „Sinā ju paņḑ ne’i, sinā ju kītist, laz minā apkūopõg un sīlmad viskõg si’nnõn, ku sa sǟl vaisõ istād, un ma nei tei.“ Un ni äb või midāgõd tīedõ: vanā um nei pand, Ans um nei samõistõn.
75     Ni (u)m vanā kuŗē mõtlõn: ni (u)m Ansõn tīemõst tutkām, mõitiz tämstõ vāldiž äb pä’z, āigast pǟl ta (u)m sǟtõd.
Ni (u)m nei sarõkāndõn sīe naiskõks: ni ne lǟbõd mõtsõ un īd sūr joug aigõ ne īebõd ma’ggõm.
Ans ka.
Un ni panāb vanā sīe Ans amā sīe joug kaņț (~ kūolta) pǟl un siz um nai un ǟma un siz um tōți īž.
Bet Ans äb ūo īend ma’ggõm, um vȯnd virgsõ.
Un ni kūlõn, ku se vanā kuŗē ni krōkšõb un magūb un ni se va nai kah.
Un ni (u)m Ans liktõn, likūb rōški siedā nāista sīe joug kūolta pǟlõ un pu’ggõn īž nänt va’ilõ.
  Ni selliz rōz āiga pierrõ, ni (u)m vanā kuŗē sōnd virgõ.
Bet ni (u)m pi’mdi kah.
Ni (u)m mõtlõn, ku se Ans ni magūb sǟl aigās, bet se (u)m vȯnd se nai, sīe Ans pōrva’idiz.
Un nei kargõn jūrõ un gōžõn sīe naiz jougõ si’llõ un nuttõn: „Gaspaž (~ jemānd), Ans pļunkst!“ Ans um nuttõn: „Äb ūo, izānd, Ans pļunkst – jemānd um pļunkst.“
  Ni (u)m vanā kuŗē siļgõn tūlda ī’d, pand ni jesdpēḑõn äb tīeda kus, un ni um vȯnd Ans vāldiž teiž.
Pitrõg (Pr 72-75)
Maŗi Šaltjār (s 1860)
23. VI. 1922
Pr 76
Ka’d un knaššõd ibūkst.
  Ikškõrd Kūolkas vȯ’ļ sūr zūkõrpēļi (~ džūkõrd, rāndavaktīd).
Un ni tä’mmõn vȯ’ļ knaš tidār.
Un ni vaņ tämā pivāpǟvan ka u’llõ kǟ’b, kus munt neitsõd at, – ta seļļi nūoŗ vȯ’ļ.
Tämmõn at vȯ’nnõd nei sūrd ibūkst, pigā pūola sōņ, sīe tidārõn.
Un ni ikš nai kītõn nei: „Voi, ku sinnõn atõ sūrd un knaššõd ibūkst!“ Ni ta kītõn nei: „Mūliņ mi’nnõn vȯļț ju vel sūrd ibūkst, bet pippõrd sin kīel pǟl, kis tikkiž šīe sko’udõb ra’ḑļõb järā, ne’i!“ Vaņ mȯiznikā tīedab, ku um skoudõb.
Se vȯļ šeļļi ka’d nai.
Pitrõg (Pr 76)
Maŗi Šaltjār (s 1860)
23. VI. 1922
Pr 77
Naist muļḑõbõd mõtsās järā.
  Min ǟma kītõz, ne at ikškõrd vȯnnõd nīņõl, kakš nāista, pärniži nīņi kīskõmõs.
Un ni ne mu’ļḑõbõd järā.
Bet ni ne kǟ’bõd immeŗ sīe nīt kuolm kõrd, äb sōt nītõšt järā.
Un siz um võtāmõst kīerõmõst amād ō’rõndõn pōmõst pūold pǟlõ.
Un siz set sōnõd järā.
  Sǟl vȯļ ikš vanā mīez, mustā kibār pǟsõ – selli pitkā neiki ūt, nutīst vanāst viltkibār –se um sǟl nīt jūs je’llõn.
Se siz vȯļ še va tūlizā, mõtsāizā, mõtsāmīez.
Ta (u)m set sǟl nītsõ nei nekā kǟnd.
Un sīepierāst ne atõ järā muļḑõnd, ne naist.
Pitrõg (Pr 77)
Maŗi Šaltjār (s 1860)
3. VII. 1922
Pr 78
Mis kūora kūlõb, siedā äb ūo sīlman nǟmõst.
  Se (u)m tegīž, moštagõd, vȯnd vigā pǟl.
Ikš mīez um tund Dūoņigst kuodāj broutšõ.
Se (u)m vȯnd pimdõs, ȭ’dõn.
Tämā kūlõn: neiku spēļõb, ku spēļõbõd.
Bet ni ta īeb kūldõm, mis sǟl siz um un kis sǟl spēļõbõd mõtsās kīlma aigiz.
Bet ni ta sidāb ibīz pūnaigõ, lǟb ni, pugūb nei jūo le’žgõl.
Un ni, moštagõd, ni sǟl – ak valtsõbõd, ak valtsõbõd, pūošõdneitsõd, setset pōrõ, ak valtsõbõd!
Bet ni (u)m ikš kītõn nei: „Va, kis sǟl piedāgaigās um?
Sīe um võtāmõst ka ba’rrõ!“ Un tämā jālgad vāldiž, kuijen ta (u)m sōnd, ibīz si’l un kuodāj.
Un sōnd kuodāj – selli irm sǟlgas, kui tīera ma’ggõn rujā.
  Ni tund īezõ tämmõn kītõm nei: „Ma sīnda zǟlõz.
Siz sa kil pagálam vȯlkst vȯnd, ku m(a) äb vȯlks sīnda zǟlõn.
Siedā, mis kūora kūlõb, siedā äb ūo sīlma(n) nǟmõst.
Sinnõn um pǟgiņ läpši, ni sa vel ānda eņtš lapstõn lēba un tūoista kõrd alā sa nei emīņ tīe!“
  Ne siz at vȯnnõd, ta nei rēkõb, jarākūolijid ro’ust un mingõst siz ku’bsõ sellõst nei.
Roust at vȯnnõd ē’ḑõnd.
Koks vȯnd barās, siz vȯlks vȯnd pagálam, – sīepierāst um mõtlõmõst, ku ne neika vȯlkst kūolõnd roust.
Pitrõg (Pr 78)
Maŗi Šaltjār (s 1860)
3. VII. 1922
Pr 79
Mõtsāro’u nī’emõd.
  Īdõn vȯnnõd nīemõd jarā ka’ddõnd.
Un ni (u)m lǟnd vȯtšõm nēḑi nīemõdi.
Se (u)m vȯnd mõtsās.
Ni ta lǟb pids vigāaigõ un nǟb, kus vigās sīeb nīemõdi īezõ.
Un ni ta mõtlõb: ne at min nīemõd.
Lǟb jūrõ, – äb ūot, sūrd si’ņņist nīemõd sīebõd vigās.
Un immäŗ nänt nīemõd kǟb kōŗapaint, pȯis, mõltsi kibār pǟsõ un pō’tõg kä’dsõ un pieksāb sīe pōtõgõks pids siedā vietā.
Un ni tämmõn selli irm sǟlgas, ku ailõb kuodāj tāgiž, laz tulgõd munt ka vaņțļõm.
Bet ni se perīmīez kītõn nei: „Mitī́dõn äb ūo lēmõst, ne at mäd eņtš mõtsāveļīd nīemõd.
Kis sīnda pa’ņ kīela kō’dtuoistõnõks lǟmõ īezõ nīemõdi vȯtšõm,“ – se kōŗapaint vȯļ še vȯtšiji, sǟld ikš nai.
Perīmīez samūoštiz sīe ažā, ku mõtsās ka at mõtsāro’u nī’emõd, – mõtsās vigās at sīenõd.
Se pȯis vȯļ ikš nēšt mõtsāpūošišt, ra’bbõn pōtõgõks iļ vied pliukst, pliukst, sielda kūlõn.
Pitrõg (Pr 79)
Maŗi Šaltjār (s 1860)
3. VII. 1922 
Pr 80. Mierneitsõd gilgõmõs.
  Ikškõrd pǟvasidām aigiz miersõ at gilgõnd knaššõd neitsõd - nei vāldad, nei vāldad, ku nei valdõ rištingt äb ūo sugīd, amādõn ō’rõnd rānda pǟl.
Un se nēji, se nai, se (u)m mõtlõn, ku ta lǟb ka jo le’žgõl vaņțlõm, kis ne pa saksād ātõ.
Un nekā ne mierst ulz un võtābõd jegāikš eņtš ō’rõnd un mierrõ si’llõ.
Nai ädāgõn järā, kriukkõn, ku moštāgõd ro’uz at upāntõnd mier si’llõ.
Siz munt at kītõnd, ku [?] äd tīeda midāgõd, ne at vȯnnõd mierneitsõd.
Pr 81
Erzõl pa-rō’kõks.
  Se (u)m vȯnd īd perīmīe tubās sǟl jālgab pūolõ (~ kaņțõs).
Mitī́d īe ä või ma’ggõ sīes tubās mitíkš rišting.
Un ni (u)m lǟnd ikš rōntõdsidāji un se um kītõn, ta magūb, laz āndagõd tämmõn lä’bḑi, roudõz läbḑi un vikārt.
Nä, ne āndabõd, un ni ta panāb sīņ ma’ggõm.
Un ni at vȯnnõd vāldalēbad ka ūtõd, ne ka at vȯnnõd sīes tubās.
  Nä, um kīela ikštuoistõn nuora’bbõn, ni tulāb ikš šūr erzõl tu’bbõ n īrgõb daņtšõ, – un tämmõn um nei irm, ta (u)m mõtlõn, se min järā breḑūb, bet pidāmõst dūš.
Ni teļļõn tämmõn pȯtkāstõm un kō’d jālga pǟl ilz, neiku īekõks täm sälgõ.
Ni ta (u)m mõtlõn: ni (u)m kōļõmõst, ni ni, – um võttõn un kargõn, pand sīe vikārtõks sīe ibīzõn iļ šǟlga rištõ. – Un ni rō’dõ pȭrand täuž gīl-gil-gil.
Ni vȯnd, se pȯis sōnd diezgan un perīmīen ka andõn.
Un kunāgõd äb ūo spūokõ vȯnd.
Un se (u)m vȯnd se rō’.
Pitrõg (Pr 81)
Maŗi Šaltjār (s 1860)
3. VII. 1922
Pr 82
Nōvõ pȯis tagān.
  Ikškõrd īd mīe izāveļ um vȯnd rānda pǟl, nēļa-vīž mīest touvvõbõd šlīpõŗi.
Bet ni tulāb ikš nūoŗ pȯis mierst ulzõ.
Se (u)m brīnõn un kītõn ižéņtšõks: „Kui tämā äb tu’l – täm āiga um amníggõks, ku täm vȯlks vȯlmõst, un vel ta äb ūo!“ Un ni um kuolm kõrd tund sīest mierst ulzõ un nei kītõn īž eņtšõn.
  Un nei tulāb ikš nūoŗ pȯis ratstõ kō’d ibīzõks un lǟb nēḑi ibīži vȯiktõm.
Un sadāb ibīz sǟlgast mō’ un upāntõb järā un pagálam.
Lǟbõd vȯtšõm, sōbõd kä’ddõ un – pagálam.
  Un se vȯļ täm nōvõ.
Pitrõg (Pr 82)
Maŗi Šaltjār (s 1860)
3. VII. 1922
Pr 83
Mõtsāǟma ibūkst.
  Ikš nai um vȯnd mõtsās nīņõl, nīņõ kīskõmõs.
Ni tämā kūlõb, ku ikš nei pīenõst itkūb.
Tämā mõtlõn: ni (u)m rikțig vaņțļõmõst, mis sǟl um.
Tämā nǟb, ku ikš nai, nei vō’jli nai un ibūkst atõ, nei sūrd ibūkst, bet at pū oksād jūs vizās.
Un ni ta tō’b urgõ, ailõ jarā – nei irm ka, sīe naizõn.
Un ni se nai nuttõn tagān: „Alā urg, alā urg!
Minā (u)m tīera nädīļ pigā pū jūs vizās.“ Tōvaz um vȯnd, se (u)m vȯnd mõtsāǟma, ta (u)m ä’ltõn eņtš lapsta un sūr tūļ um pūgõn, un tämmõn vägi pīendõd ibūkst at vȯnnõd un ne at pū oksād jūrõ vi’zzõ īenõd, – laz pästāg täm ibūkst ni vāldiž.
Un siz ta (u)m pästõn ne ibūkst vāldiž.
Siz ta (u)m kītõn: „Ma sin mūdõ midāgõd äb vēļ, äb või andõ si’nnõn, ku ma set āndab sinnõn jõvā vȯn īņiz.
Sinnõn um ikš lāmbaz um sīen lībõd jegā āigast pōŗõd un su’ž šin lambidi äb kīsk (vanāst um vȯnd pǟgiņ su’žži), ne võibõd lǟ’dõ su’ddõn pi’ddõz, bet su’ž nänt pǟl äb vaņțõl kah.“
  Un nei ka (u)m vȯnd.
Ta vȯļ mõtsāǟma – siz ta varbū́t tīediz iļ amād mõtsā lūomõd, nei um mõttõltõb.
Lapsta äb ūo vȯnd, se (u)m varbū́t lǟnd munt lapstkõks tu’bbõ.
Täm mīez um vȯnd kū pǟl järā, ta (u)m lǟnd tīera kū.
Pitrõg (Pr 83)
Maŗi Šaltjār (s 1860)
3. VII. 1922
Pr 84
Pȯisõn äb kazāt ibūkst vȱntsa pǟl sīepierāst ku ta nuokītiz mõtsārō’u je’l.
  Ikškõrd ikš pōrgiļ pȯis um tīend tu’l seļļiz sūr liepā jūr un sīen um vȯnd dūobõn.
Ta (u)m tīend tu’l sīez dūobõnõ si’llõ, laz neika se souv tulgõ ulz nēšt mūšt ōkišt.
Un siz um se mõtsāǟma kītõn, ku tubā ukš jeddõ um tīend tu’l, se pȯis, un siz läbist um tund ulz so’uv neika.
Un siz tämmõn um slōpõn ikš pūoga järā, äb ūo võind nuoglōibõ.
Siz se mõtsāǟma um neijen räukõn un itkõn.
Sīe pȯisõn t(a) äb ūo võind mūdõ tīedõ, pand set, laz sīe pȯisõn palāgõd ibūkšt jarā vȱntsa pǟld.
Un nei ka (u)m vȯnd, un äb ūot kunāgõd ibūkst emīņ ka’zzõnõd vȱntsa pǟl.
Un se zort vel paldīņ vȯļļi, kīen pūol pǟdõ vȯļļi pōļaz, vȱntsa pǟl äb ūo ibūkši.
Pitrõg (Pr 84)
Maŗi Šaltjār (s 1860)
3. VII. 1922
Pr 85
Ibbist rõk.
  Vanāst āigastõd at ibbist ka rõkāndõnd.
Ikš perīmīez lǟnd ūdāigastīe taļ pǟl kūldõm, ku ibbist nei rõkāndõbõd.
Ni (u)m ikš ibbi kītõn nei: „Sīe ni, sīe ni! mū pivāpǟvan mäddõn līb vīmõst sīe blek kālmad pǟl, mis täs ibbisttaļ pǟl um.“ Bet se perīmīez um mõtlõn, mis se pa-blék u’m, se (u)m võtāmõst mō’, līb mingizõn rišt tīem(õst).
Perīmīez lǟnd tubbõ un sōnd rujāks.
Un nei kūolõn jarā un tuoiz pivāpǟvan ibbist vībõd kālmad pǟlõ.
Pitrõg (Pr 85)
Maŗi Šaltjār (s 1860)
3. VII. 1922
Pr 86
Mõtsāro’u tsīetõmkuodā.
  Ikš mīez um lǟnd mõtsõ pūḑi raḑļõm.
Un ni (u)m ikš nai istõn riekaigās, ibūkst laigāld, un itkõn.
Un ni (u)m se mīez kītõn: „Mis sinnõn ni pa-vígā um?“ – Tämmõn vȯļļi sūr vigā. – No, agā võiji glōibõ? – Nä, võiji kil, koks vȯnd nei zǟlõg, ku kūlõks tǟnda. – Nä, ta kītõn, no mis ta võib tīedõ, sīe siz ta tīeb, ja set ta võib ä’bțõ tämmõn.
Un ni ta (u)m kītõn, voi še mīez äb võiks zōigõ mōz sīe sūr piedāg, bet līdzõ mōkõks, – se vȯļļi tsīetõmtubā, se piedāg, un täm mīez vȯļļi sīņ ilzõ vi’zzõ pandõd, sa nǟd, kō’d kū pǟl.
Un mīez tulī́ņ zōigõn mō eņtš pȯiškizõks – pȯiški ka (u)m vȯnd īņõ sīe mīen.
Un siz um tund se mīez ulzõ, un vel um vȯnd diezgan tsīetõmnikidi sǟl sizāl, sīes pūsõ.
Un siz kītõn se mīez nei: „Paldī́ņ minā si’nnõn äb või aizmaksõ, bet iļ kū āiga, siz minā līb nuokǟnd eņtš izā mōsõ un siz minā sinnõn samaksāb, ku ma tulāb tāgiž.
  Un siz um, sa kūlõd, iļ kū āiga seļļiz ibīz attūond neika bīlda, si’ddõn ulzõ taļ ukš jūr, tīem jūr vi’zzõ sīe ibīz, un siz um vȯnd tīemõst sīe mīen sīe ibīz pierāst tulī́ņ ūd taļ.
Siz se mīez īž um gōdõn vīž-kūž baļkõ – un iļ kōd nädīļ še taļ um ilzõtīedõd neika kīela, iļ īe emīņ ta (u)m sōnd tīedõd.
Ne, kis sǟl tsīetõmõs at vȯnnõd, ne mõtsāmī’ed, ne tikkiž at vȯnnõd sǟl tīemõž jūs.
Sīezõ taļļõ äb ūo võind sīe ibīz vīdõ, kus munt jelaid at vȯnnõd: siz ta (u)m aššõ pagálam, nei se mõtsāmīez um kītõn.
Un siz se mīez um eņtš igā sei ibīzõks nuoje’llõn, – kus ta (u)m mõtlõn, sǟl ta (u)m vȯnd, se (u)m vȯnd nei kierdõ ibbi.
  Se nai vȯļ šīe īd mõtsāmīe nai.
Nänt eņtš kēņig panāb nänt vi’zzõ – amādõn ju um kēņig ka, ikš tīedaji, ikš šūrmīez.
Ne vȯļțõ kēņigõn vastõ tīenõd, kis sǟl tsīetõmõs vȯļțõ, – sa tīedad, jegā īds valsts ju tulāb mingi strīḑ ka(h).
Mõtsāmīez sīe ibīz tuoi eņtš tōți valstõst.
Pitrõg (Pr 86)
Maŗi Šaltjār (s 1860)
3. VII. 1922
Pr 87
Kakš jelsōrgõ.
  Ku at īrgõnd ūtõ je’llõ tīedõ, siz at(t)õ pannõd õ’bdõ rubīļ alīz alā un siz at pannõd tsukkõrst rōz un piškīz potīļ brāndiļțõ, laz se sō’rg (~ vakț) sīegõ, jūogõ un sōrgõg.
  Nei ikš perīmīez ni tīend.
Ni (u)m tuoi perīmīez ka tīend tubā un s(e) äb ūo pand mittõ midāgõst.
Un ni tulāb pițki – un sīe tubān mittõ midāgõst, bet tuoiz tubān nei pǟlõ neika.
Ni se vakț (~ sōrg), kīen sai se rō’ pandõd un tikkiž mis vajāg, se (u)m kītõn tuoiz perīmīe jel va’kțõn: „Mikš šinā äd uzpaš, äd vakț, ku sǟl võib aššõ notīedõ mingiz slikțõm, mis sa magūd?“ – Ta (u)m kītõn: „Si’nnõn um täuž ma’g un sa võid vakțõ, mi’nnõn um tijā ma’g un ma tō’b magātõ un laz āiga tīegõ, mis ta tō’b!“
  Un iļ kō’d āigast se tubā (u)m vȯnd vanā un pițki (u)m potkāstõn jarā.
Un paldī́ņ ro’ud panbõd!
Pitrõg (Pr 87)
Maŗi Šaltjār (s 1860)
3. VII. 1922
Pr 89
Kuŗē artõb pivākuodā.
  Tu’ljemā neika um vȯnd nä(h).
Tuld at ju rõkāndõnd ka(h) vanāst. – Vanāst naist at kuodās kīetõnd kūoksõ (= kus käbīņțõb kațļā – va’ņšti plītõ iz ūo).
Un siz vanāst teitõ nei: neika nustāb kațļā mō’, nei võtāb kōjkõks kuolm kõrd, nustāb zuppõ sīe kūokõn un sīe tu’llõn teitõ rišt, ku minā vȯļ škuțk vel.
  Ni (u)m kītõn se ikš tu’ļ nei: „Īekõm katuksõ“, ku tämmõn um slikț perīnai – tämā äb ūo kunāgõd tīend rišt tä’mmõn, ku ta (u)m kațļā jarā vīnd, äb ku ta (u)m täm ilzõ pand.
Tuoi um kītõn, algõ īekõg (~algõ īekõm), ku tämmõn um vägi jõvā perīnai: jegā reid āndab tämmõn zuppõ smekkõ un tīeb rišt, laz ta īegõ ma’ggõm, un tegīž rišt, ku ilzõ nūzõmõst.
Pitrõg (Pr 89)
Maŗi Šaltjār (s 1860)
3. VII. 1922
Pr 90
Tuld rõk.
  Ikškõrd um ikš riekmīez muļḑõn järā.
Ni tämā lǟnd, piebroutšõn īdõ kōrandõ.
Un ta lǟb si’llõ un tīeb sīe uks vāldiņ – selli pīemde um sīe uks lakstiņ (~ vabbiļ) pǟl.
Ni ta lǟb si’llõ, – moštad, ni magūb ikš mīez pȭrandõl, sūr kīraz rindži.
Un ni (u)m ikš lovā ukš jūs, kus magūb mīez un nai un sǟl magūb sūr ūška iļ šīe lovā rišt(õ) iļ, iļ ne kō’d.
Un ni (u)m tuoi lovā, kus magūb teiz mīez un nai, un sǟl vālda lind īekõb nei īd pǟlḑ tuoiz pǟl, īd pǟld tuoiz pǟl, piški vālda lind.
Un ta äb tūoḑ nēḑi roušti (ilzõ) aijõ.
Un ni ta lǟb kōrandõ tāgiž, tubāst ulzõ.
Ni, moštagõd, rieggõd broutšõbõd kōrand sidāmtõ tšīkati-tšǟkati – ī’ž tšīžõbõd.
Un ta ni broutšõb pīedrõb jūr, sǟl nutābõd nei: „Kus sinā, sǟl minā, kus sinā, sǟl minā (~ kur tu, tur es)!“
  Un ni (u)m se mīez ūoņdžõl kītõn sīe perīmīen, mingõst brīnõmtõ ta (u)m täm kōrandsõ nǟnd.
Ni se perīmīez um iskītõn tämmõn nei, kui se vȯļļi nei: ku jelājid pūošid rī’ jūsõ, siz kunāgõd äb paņņid rīažād īdõ tūrõ. bet vȯlks pa’nmõst amād īdõ ku’bbõ rī’ažād.
Un siz ne rieggõd, mis sǟl siz nei broutšõbõd kōrands vastūkst bäs ibīži, siz tegīž vȯļļi vaņ mūžõm ȭdõn ku pästāb ibīz mō’zõ, õbbõst, siz vȯļļi panmõst rieggõd kiļļõz īdõku’bbõ, un ku jetāb laigāld, siz vaņ ne um īezõ broutšõmõst ne rieggõdõn.
Un se mīez, mis magūb pȭrands kīraz riņdšõ, se (u)m tegīž (~ tegīz), ku pūošõd lōkstõbõd pūḑi, siz jetābõd kirrõ blekkõ si’zzõl raḑļõtõd, äb vītõ järā – raḑļõbõd blekkõ, laz pīlõg, – bet vȯlks vīmõst tu’bbõ benk alā agā tubājeddõ.
Un siz ku se piški lind dāņtšõz lovāl, ne täiz vägi jõvīst jelaid, se mīez un se nai.
Un se, kus se ūška tegīž vȯļ i’ļ, ne tegīz taplijid.
Un se pīemdi sǟl uks pǟl, vabbiļ (~ lakstiņ) pǟl, se vȯļļi naist pierz, ku naist likkõbõd tegīz pierskõks uks vi’zzõ.
Pitrõg (Pr 90)
Maŗi Šaltjār (s 1860)
3. VII. 1922 
Pr 111
Un ni perīnai sōtõb sõnā, laz perīmīez ka tulg sīemõ un võtāg sīe kilāmīe ka īņiz.
 Ak sa knaš vīļa, mis um sīes nurmsõ vȯnd, ak sa knaš vīļa!
Un amā nurm um vȯnd näntõn sīe āigast knaš.
Un siz at ne īž nei nuorēkõnd, ku se perīmīez um andõn amādõn iemōjõ, amādõn lēba-nukā – või saņț, kis set um tund, või rikāz, un se tuoi perīmīez äb ūo kunāgõst mitīdõn andõn.
Se perīmīez um kītõn: “Vaņ ni um se āiga jūsõ, ku mäddõn sōb atmakstõd, un ni ma tōb vel emmit tīedõ.” Un sīen um vȯnd nǟlga un nǟlga.
Pr 112
Ni se um Pitrõgõl vȯnd.
Un ni ne lapst lǟbõd randõ un ni ailõbõd vaņțļõm, kis sǟl istāb.
Ku minā äb vȯlks täsā – se um vȯnd mō-ǟma (~ mō-jemā) –, siz tēg lǟkst nälgõ.
Bet ligīd kuodāj un kītigid eņtš tōțidõn: tämn-āigast līb rikāz āigast, juo minnõn, vaņțõl, ku min poskūd at līebist un ku minnõn at pitkād ibūkst.
Un ni um perīmīez lǟnd ibbišt jūr, kīela vȯnd kakš, tämmõn vȯnd Duoņigõ broutšõmõst.
Ku ni perīmīez tulāb tāgiž, ni pūtõb uks vais vastõ, ku lǟb jedspēņ.
Pr 113
Mõltsi mantõl – se āina um mõltsi, mis vigās kazāb.
Selli vied-garā ta um vȯnd – nä, se um vȯnd mõtsāmīez nä, mikš ta um mõltsi, agā kōŗa–izā.
Pȯiški ratstõn kuodāj jarā-adagõn. 
Pr 114
Kūolkas ikš nai um vȯnd rujā kuolm päuvõ.
Un ni vanāst ne rovz sōnis vȯļțõ.
Ku se nai lǟnd sounõ, ni um vȯnd ka se läpš.
Un siz ne naist at kūlõnd, kis at vȯnd sǟl sōnas, ku ukš lǟb nei klap, neika tulks ikš rištīng, bet mittõ midāgõst äb nǟ.
Siz ta um sieldõ iskītõn, ku nei um vȯnd. 
Pr 115
Pr 116
Iļ Sūr-aļ
Un siz um vȯnd kōdõks āigast – sīe mīen äb ūo tund mittõ mīelõ agā – um vȯnd Sūr-aļ tagān pȯisõn un kītõn: “Laz set droušõ!
Un pūoga kītõn, ku juvā jelāmi näntõn vȯļļi, ku mittõ midāgõd näntõn äb piepūtiji, bet sǟl vȯļļi salāntõd läpši diezgan sǟl nīnsõ.
Un izān amā igā vȯļ rikāz jelāmi.
Un siz um tuoi veļ tōnd sōtõ eņtš pūoga ka īņi.
Un Sūr-aļ um kītõn, se äb ūo täm pierāst sindõn, – äb ūo võttõn.
Pr 117
Īd mīen um kūolõn nai jarā.
Un ni ta um võttõn tuoiz naiz.
Piški skuţk vond amā sūŗimi un vȭrõz-jemā andõn sīe perī-mīe jūr.
Jegā pǟva um vond lēmõst kaŗŗil, bet väggi slikt perī-nai um vond.
Un ni läpš um nei-jen itkõn sīe jemā tagān.
Ni ta um vond īd pivapǟvan kōŗal sūr jougn-aigās (~ miern-aigās), nǟ, sūr jougn-aigās se um vond.
Ni ta um nei-jen räukõn, ni ta um rōz īend ma’ggõm, ne nīemõd ka ātõ pannõd ma’ggõm.
Un ni ta tämā kūlõb, ku īrgõb mierstõ zvaņņõ, ku īrgõb zvaņņõ sīes jougsõ.
Bet ta ni ka īrgõb itkõ tegīž: nei zvaņdõd, ku täm ǟma um sōnd mattõd.
Un ni läpš nǟb, ku täm ǟma tulāb.
Un āndab tämmõn pi’v-täud kūlda rōdõ.
Un täm ǟman tegīž voļļid miersõ bērõd un ta lēji mierrõ bēriz eņtš ǟman.
Un se tidār nei-jen räukõn un piddõn jemā vizās.
Jemā kītõn: „Ni ma äb või midāgid sin pierāst tīedõ, bet pierrõ bēridi, siz ma rõkāndõb, agā sinā sōd tǟnõ.“
Un siz um tund se ǟma ni tāgiž un tūond sīe skuţkõn vāldad kleitõd un nei kītõn: „(-) ni vi’zzõ, min äb ūo aigõ sīnda ēḑõ.
Un siz tulīņ, ku īrgõbõd kīelad zvaņņõ, siz sa li pids nēḑi min tīedidi sīnõ jougõ (~ mierrõ) si’llõ.“ Un nei se läpš um tīend un jellõn.
At vonnõd sūrd moizõd un tarā immõr.
Vā’šti se läpš um tund vaņţlõm eņtš piškiz ve’ļļõ, ku se ni um kaitsõn.
Se vȭrõzjemā vond nei luštīgõl, ku se ni um jarā upāndõn.
Un siz ta um pand, laz se veļ ka jõvīst pōlag un itkõg: siz ta ka sōji.
Un se ve’ļ ka um sōnd sīnõ.
Se jemā-ǟma vond järā kūolõn un sǟl sellist juvād jengõd at uzpi’ddõn(d) ēņtšta, jegā pǟva at lǟnõd lōtõl, kīelad at zvaņņõnd.
Pitrõg (Pr 117)
Maŗi Šaltjār (s 1860)
17. XII 1923 
Pr 119
Un siz kītõn: “Se škink, mis sǟl ǟma rišt jūs līb, sīe sa võtā eņtšõn.” – Mõltsi zīḑi krīzdag um vȯnd un sīe ta um võttõn.
Pr 120
 Saņțõl vȯļțõ perīmīe izān bērõd un se perīnai vȯļ baptist.
Un ni se Jūl um mõtlõn: ni um kītõmõst sīe rištīngõn (ta set um mõtlõn), laz se rištīng vaņțļõg, kis tämmõn sīeb lōda tagān.
Un selli ta um vȯnd, se sēji.
 Un siz se Jūl kītõb: ku lǟbõd ītõ mirīņõst matām, siz ne mirīņõd tuļļid vastõ neika – mū ju zārkan pǟlõ, mū sīe ibīzõn un mū sīe rištīngõn ka vel pǟlõ. 
Pr 121
Mom
Bet ni sūrd ailõbõd jarā un se ikš piški set īeb.
 Ni um vȯnd tegīž tuoiz nädīļ.
Se läpš ni um sǟl kȭnka pǟl īd istõn un ni um tund mom-jemā un tūond kakš kīņḑõl-jalgõ, ku nänt līji vajāg täm vaņimiz veļļõn zārka pǟlõ.
Pr 124
Un siz ta um sōnd ka sīe nūor pierrõ iļ šūr daļib.
Ni at ne sugūd kītõnd, ku ta um ni vīndõn.
Siz ta um kītõn: “Ak lǟlam, ak lǟlam!
Pr 127
Nei ta nustāb pǟ ilzõ – voi ša mūoštad – un vaņțļõb – un ne nīemõd sīebõd ikštõz vel sīes eņtš kūožõs.
Ni ta sōb virgõ un vaņțļõb īdõ kabāl, kust kil tulāb se paint.
Siz ta um kītõn, laz läkkõ tämmõn īņiz täm kotā vaņțļõm.
Siz kītõn, ne vȯļļid kakštuoistõn sõzārtõ, bet mūdõ tīedõ näntõn äb vȯļļi tīemõst ku äbțõmõst joutõm-lapstõn nīemõdi kaitsõ – ne vȯļļid kūž un tuoistā kūž, kis rujād ajāji järā kōŗa-painzmd jūst.
Kītõn, ku ta eņtšõst äb tīeda, ku ne sōjid aprõkāndõm.
Un siz ta um andõn perīnaizõn ka īd nēšti umārist.
No, un siz vaņ äb tīeda jo kōgaz, kui sǟl um pierrõ vȯnd.
Ǟma-tōți ist ūot konnõ.
Pr 129
Ikškõrd um vȯnd ikš mēldaŗ.
Naizõn sindõn tidār.
Ūoņdžõl mēldaŗ lǟb tīem vāldiņ slūžõd, ku īrgõb jouvõ, – mūoštāgõd, ni um ikš piški kast pandõd dīkõ un piški pȯiški sizāl.
Ni um kazātõmõst.
Kazābõd nei sūrõks, kuna ni panāb rištõm.
Kutsūb päp kuodāj.
Bet ni vȯlks irgõmõst skuolõ sōtõ, bet mis ni sōb: ne ni at īd-tuoiz tagān nei armõd, ku juvīst äb lī.
Bet ni vīb sīe tidār skūolõ.
Mēldaŗõn veļ vȯnd rikāz izānd brangstõz kougõn.
Pȯiški lǟb ne rōntõdõks, mēldaŗ um kītõn, laz ta läkkõ pids sūrdõ riekkõ immõrgouț, algõ ta läk leb sīe mõtsā kuoḑõn: sǟl um vȯnd pǟgiņ uņțapājḑi.
Bet pȯis um lǟnd pids mõtsõ, pids takkõ.
Ni läb – se pȯiš ju iz tīeda ka, kui se uņțapāj um kēratõn – nuoāndab rōntõd.
Ta vȯnd neijen dūšig oppiji, ku skūol-mēstar um nustõn jegā nädīļ jedspēḑi.
Un ni skūol-mēstar tēļõb ikškõrd sīe izānd sīņõ un kizūb: “Voi še um sin eņtš pūoga?” – Äb vȯļļi, se vȯļļi veļi-pūoga.
Bet se kītõn: sellist lapstā ta vel äb ūo sōnd skūolõm, kamät ta um kakš-kimdõ-vīž āigast skūol-mēstar, – kovāl um juvā läpš.
Siz ma um ītiz mõtlõn un tuoistõz kēratõn.” Veļ kītõn, brīnišk pȯis vȯļļi, sīestõ istulāb mīez.
Skūolõb ītõ kabāl.
Pȯis vȯļ šiz juvā sūr mīez.
Pȯis lǟb jedspēḑõn vȯtšõm.
Tuoiz kēņig-mōsõ salāntõd printses järā kēņigõn.
Pȯis lǟb tuoiz kēņig mōzõ.
Sīe ta ka ni uzvõtāb.
Ni ta lǟb leb īd sūr mõtsā.
Ni ta vȯtšõn pǟdõ un kīskõn īd spur tämmõn ulz sǟlgast (missõks võib võigõ, sīe tūrgõ) – kītõn: “Mis sa minnõn?
Neitst vȯtšūb tegīž šiedā pǟdõ.
Vanā īrgõb pūškõ, ni ta kīskõb tuoiz tūrgõ ulzõ tämmõn.
Kīskõb teiz sīe spūr ulz.
Vanā nai pistõ ilz.
Ni neitst nuovȯtšõn teid tikkiž ulz.
Vanā nuosīend, nei nuopand maggõm.
Ni ne ailõbõd.
Ni ne ailõbõd tegīž.
Ni vȯnd neijen näntõn irm, ailõnd, kuijen set võib.
Ni ne lǟbõd sīezõ mōzõ, kus vietā äb ūo.
Lǟbõd nurmõ, kierõbõd kiuv järā, – ni um neijen vietā, amād kouvõd tǟdõd.
Kēņig-tidār – pūogaks sǟl nīnsõ at vȯnnõd kil juvā sellist nuonīkõnd: äb ūot luftõ sōnõd mōn allõ.
Vīnõd andõnd sīe printsessõn, – tulīņ šōnd tierrõks, un krupān ne at raḑļõnd sīe pǟ mōzõ.
Ni ne broutšõbõd sīezõ neitst kuodāj, vībõd sīe kuodāj, – ak sa luštīgõl, ak sa luštīgõl!
Tulīņ pūol valstõ un laz võtāg sīe un pretsõg!
Bet ni ta tōb vel sīņõ lǟdõ, kis tǟnda um skūolõn.
Lǟb sīņõz – sīen um īstõn kõzā mēļ ka vȯnd, ku ta ni um tāgiž tund.
Ni ta võtāb pūol eņtšõn un pūol jetāb sīe izāndõn.
Ne ni nǟbõd un  kūlõbõd – un ni ta um samaksõn eņtš skūolõmõz.
Ni tōkstõ, laz võtāg mēldaŗ tidārtõ, bet ni ta äb ūo võttõn, ni ta um lǟnd, võttõn sīe frintses (~printses), kis täm tuoi sǟld järā, kis vȯļ šǟl kuŗē jūs.
Pr131
Ikškõrd polākõz vȯtšõn ibīži.
Un mūḑi vȯtšijidi ka um vȯnd.
Ni vaņ se pȯiški ūkšõb, kus ni munt at.
Ta ni lǟb uksõs sīen tagān.
Un ni um uksiji järā.
Ni tulāb vešpr-āiga, ni kūlõb, ku nagrõb: “Bhhehhehh, ukš vel mõtsas! ehhehhehh, ukš vel mõtsas!”
Siz täm(mõn) tund mīelõ, ku vaņțļõmõst īd ūrga, ku vanād-rovz at kītõnõd, ku veiž juokšõb rānda puol mūžõm.
Ni ta um vaņțlõn sīest ūrgast siedā vietā ūoņdžõl, ku um tund vāldaks.
Un siz ta um irgõn tūlda pids siedā ūrgõ, siz ta um sōnd ulz. 
Seļļi spuol, mõtsamīez, äb-jõvā vȯnd. 
Pr 132. [Mōŗijemā].
  Mōŗijemā, se (u)m vȯnd ikš seļļi pient (~piemtõ) rišting, knaš rišting un nei.
Un ni (u)m ikš vanā mīez veijõn lešti vadāl (või võrgõl, ma ni äb tīeda).
Un ni tämā um veijõn eņtš vanā naizkõks, kōdskiņ ne at koŗŗõnd nēḑi lešti.
Vȯnd vel vägi veitõ.
Ne at vel eitõnd ne võrgõd, vel vejūb.
Ni akūb se lōja nei neiku smagāks īeb.
Ni ne vaņțlõbõd - moštagõd, ikš nuoŗ pȯiški pidāb siedā laijõ un seļļi pūoligāli naiztpūoļi pistāb pǟ ildz lōja jūs un panāb näntõn laijõ, āndab sūr krežīļ, knaš, kōvõdõks kuotš lešti täuž, mōŗilešti, un ni kītõb, ku laz ne ruojkõgõd kuodāj lǟ’dõ, ku Mōŗijemā līji nänt jūs sēršõmõs täm ȭdõgspūol un laz ne āndagõd sīedõ un set nēḑi libḑiži lešti - ne vȯļļid Mōŗijemā liestād un tuoiži lešti algid āndagõd, ku nēḑi ne at amā pǟva akkõnd miersõ eņtš pūogaks, ku ne vȯļļid ka Mōŗijemāks sugūd.
Ne at vȯnnõd mierro’ud, ikš mierjemā ka eņtš pūogaks.
  Ni ne at tōnõd va’llõ ne liestād ku’bbõ, mis näntõn at vȯnnõd un ne tuoist ka - t(a) äb ūo vēļõn, kītõn, ku äb või ku’bbõ va’llõ, ku ne at amā ne piemtõd liestād, ku ne sōbõd nuttõd, Mōŗijemā-liestād.
Un siedā kuotšõ t(a) äb ūo tāgiž võttõn, ku ne sōjid seļļiži diezgan.
  Un siz ne at lǟnõd aigõ un nuokīetõnd tūorõd (mis ni kīetõb, mēg nutām tūorõd).
Un ni tund seļļi knaš pūoligāli rišting, emīņ nuoŗ ku vanā, un se (u)m vȯnd se Mōŗijemā, kītõn, ta vȯļļi ka ni järā vä’zzõn, ta vȯļļi pǟgiņ juokšõn - mõtsās räukijid bōriņlapst, rāndas räukijid tegīž sǟrdienlapst, un amād jūrõ tämmõn vȯļļi sōmõst.
Un siz ta (u)m kītõn: “Nä, ne liestād, n(e) at min liestād, tuoiz nō’gõ lešti m(a) äb sīe, n(e) ātõ min sū jūs pa jamdõd.”
  Un nei ne vȯļļid ieīenõd pa-mōŗiliestāks sīest vanāst mīest un nei ne sōjid nuttõd.
Nei ma (u)m kūlõn. 
Pr133
Īd taļž-pivād puolpǟvā ȭdõn ikš mīez um tund Duoņgist saks-piest kuodāj.
Ni ta rūoikõb ka: mis siz sǟl ni um?
Ta astāb sīņ vaņțļõm pivākuodā jeddõ – lōlabõd neiku nei sieldõ.
Un ni ta vieddõn sīe uks neika nei vāļdiņ nei.
Mūnāigast ku sa līd mäd siegās, siz sa võid lõulõ.
Un roik sa jedspēḑõn!”
Un nei ta um iend sīe eņtšõks rujaks un iļ kuolm nädiļ ta um kuolõn järā.
Ta um kītõn kõnnõ, ku nei tämmõn um vȯnd.  
Pr136
At vȯnnõd īdõn kōzgõnd.
Un ni um ktstõd se tūļ-ǟmā un tūļ-izā at lǟnõd kōzgõņz.
Un äb uot võttõnd läpši īņõ – vaņ ne lapst at vȯnnõd mūžõm seļļizt ku mäd eņtšõn – ne tōbõd īņiz.
Be ne vanād äb uot võttõnd, un ne iebõd ni kuodāj räukõm.
Un ni lǟnõd sīe tūļik jūr – tūļ-izān um, kis tūldõ pūgõb, sūr tūļik-sudmaļ, se um täm eņtš kod jūsõ.
Ni se sūŗimi pūoga tīend sīe tūļik vāldiž.
Ni um vȯnd tōvaz.
Ni kōznikād räukõbõd, ni gōžõd amād jelūd immõr.
Ni lǟb izā ulzõ vaņțļõm – se tīedab mis ni um pa-viga.
Un siz at lǟnõd kuodāj, piddõnd tūļik paikõl, nopieksõnd läpši un siz lǟnõd kōzgõnz tāgiž.
Pr 144
 Ikš vanā nai krouvõn mõtsās ainõ.
Un ni tulāb vī’mõ ka ildzõ.
Bet ni tämā rūoikõb, neijen rūoikõb.
Nekā tämā lǟb, nei ta kīņ jūs sadāb sīe āina-lõvkõks mōzõ.
Ni tämā lǟb tuoistā kõrd – ni neika toi rejāvaŗž vȯnd sīlmad jeds, toi rejāvaŗž nekā vȯlks vel.
Ta ni mõtlõn: “Mis siz se ni um?” Un nei borātõb, mȭštad, nei tämā nǟb, ku um nai, tūob sūr āina si’l-täud.
Nä, ni tämmõn kītõb se nai: “Sīest minā tu’ļ šinnõn abbõl, alā kart, mikš ši’nnõn um konnõ mīez rujā.” Un mūdõ mittõ midāgõd.
Nei lǟnd jeds-peḑi – knaš, vālda rejā, jamdõ nai, nei vālda serk vȯnd sǟlgas, gūngaserk pistõd ilzõ nei nekā vanāst keitõ naist.
Un kītõn tämmõn nei: “Alā vaņțļõ min tagān midāgõst, minā sīepierāst um, ku minā lǟb näntõn abbõl, kien um vajāg.”
 Nǟ’, un nei siz um vȯnd.
Siz vaņ nei ne vanād naist rõkāndist (īds bērõs): või še ni um vȯnd mõtsā-ǟma, või še ni um vȯnd mōŗi-ǟma – pitkād knaššõd ibūkst at vȯnnõd. 
Pr 157
 Īd perīnaizõn vȯnd brangõ tidār.
Ni tǟnda tōb pa-brūțõks ikš perīmīe pūoga, bet tämā siedā äb tō’, säl-ī’ž konnõ um pȯis, kis tǟnda tō’b.
Un se jemā ka tōb, ku tämmõn um sīe perīmīe pūogan lēmõst, bet ta īž äb lǟ.
Un ni se pȯis ni broutšõb vīļaks ūoņdžõl sudmaļõ.
Un se ka ni tīedab, se perīmīe pūoga, ku ta ni broutšõb, un tämā lǟb riek pǟl vastõ un rabūb kirrõks sīe pȯisõn iļ pǟ un se pȯis um pagālam.
Un siz ne taļtš-pivād ka äb ūot vȯnnõd kougõn.
 Un ni taļtš-pivād ȭ’dõn se neitst vȯnd nei murāgõl, bet se perīmīez vȯnd nei luštīgõl, ku ni ta sīe neitst sōb.
Un ni se nuora’bdõd brūdgana tulāb iezõ u’nsõ kītõm sīe brūțõn, ku tämā kil ma’ggiji pȭzõs, bet ta ka līji, laz ta tīegõ jõvā siemnāiga.
Un ni se neitst sieldõ tīedab, ku ta ni um mō’ rabdõd, ku nei ni kītõb.
 Un ni sīe ȭdõg ni um se perīmīe pūoga jūsõ, kis tǟnda tōb (~tob).
Ni ta tīeb siedā sīedõ.
Se teiz nagrõb: “Kien sa ni tīed?
Mis sa ni nei jovvõ tīed täm-ȭdõn nänt i.aidõn?” (nänt garādõn, minā ni um järā u’nnõn, kui nēḑi garidi nutīztõ).
Ni se neitst lǟb koušõks uldzõ un vel kōna kah.
Un se ka pu’ggõn tagān teiž vaņțļõm, se pȯis, se uņtapāj.
Un ni ta nuttõn, se neitst: “Ihai, ihai (~ihhai, ih-hai), tulgõd ni amād taļž-pivā-ȭ’dõg ȭdõgiži sīemõ!”
 Un ni at tunnõd un täm brūdgana kah, sūr kirrõ šōv pǟsõ, ve’rri kah.
Un ni se ka um ullõ, se pȯis, se uņțapāj.
Neirst kītõn: “Vā-ņo, uņțapāj, kīt ni, kus kuožõs ta magūb, un ānda kä’ddõ, laz võig järā mattõ!” Ne īd at tunnõd un kǟnõd sīemõ, kis at vaņ nei neika sǟl (täsā) järā taptõd, kis äb ūot kālmad-ta’rrõ vel mattõd.
Un siz äb ūot andõnd armõ, un siz se pȯis um lǟnd nä’gțõn siedā kuožõ, kus ta um pand tämmõn kirrõks pǟ lō’igi un vieddõn pȭzõ.
 Un siz at tuonõd kuodāj un at tienõd bē’rõd un toi um pū’gõn eņšta ilzõ.
Un se neitst äb ūo mit-īdõn lǟnd un iend nei-īž igā.
 Se äb ūo jennõ aigõ, ku ikš vanā mīez stōstõz bōnriek pǟlõ Steņḑõ broutšõs.
Pr 159
 Īd ȭdõg atõ kakš tūlda spriežõnd.
Ikš um kītõn nei: “Iekõm katūksõ!
Minnõn um väggi slikț perīnai: ta äb ānda mi’nnõn kunāgõst ȭdõgt agā.” Toi um kītõn: “Algõm iekõm!
Minnõn um vägi jõvā perīnai un āndab minnõn jegā reid ȭdõgt, siz mēg tiemõ väggõ sūrdõ lõigõ.
Siz labākõmõd, ku ne īž kīvõ sōkst un järā škirrõkst.”
 No, ni ne at spriežõnd: no kui siedā võib?
Se ikš um vȯnd jo kovāl tu’ļ, se um kītõn: “Minā pūgõb kilmõ, palāb, un sinā tuļistõ, – un siz min perīnaiz kațļā äb lǟ kiemõ un siz perīnaiz kațļā lǟb kiemõ.” Un siz nei um vȯnd īd nädīļ: tä’mmõn kațļā äb sō mit-ikš kõrd.
Un siz at sarīḑļõn un se toi um lǟnd toizõ kōrandõ iļ jūrikš-pǟva.
 Siz um tund toi nai kūožõ un se um tīend ka rišt.
Pr 161
Suo-ǟma
 Kakš piškīzt neitstõ at vȯnnõd mōŗidi koŗŗõmõs.
Un ni ne āt muļḑõnd järā.
Un kodlišt ju äb tīedat, kus ne ni attõ.
Un ni ne īebõd un ne itkõbõd, kus ne ni iebõd ma’ggõm, un räukõbõd, ku äb sō mõtsāst uldzõ; – Sūr-sūosõ se um vȯnd.
Un ni ne itkõbõd un kīlma ka um näntõn.
Un ni ne lǟbõd, ne istābõd īd kāngaŗ pǟl pū-aigõ.
Un ni um tund ikš vanā nai näntõn jū’rõ un kītõn: “Tulgõd lapst minnõn īņiz!” Un ni ne lapst järā-kilmõd, äb võitõ kuigõd nōkǟdõ (!), äb võitõ nūzõ pigā ilzõ.
Un ni ta um võttõn ī’d īd kä’d pǟl eņtš ši’llõ un tuoiz tuoiz kä’d pǖl un ni um vīnd eņtš tu’bbõ.
Un siz um vȯnd nei lem tubā näntõn, nei lem tubā, un siz um andõn lemḑi semḑi kah näntõn.
Un siz kītõn: “Ūoņdžõl, siz ma täd vīb riek pǟl, bet täsā īž līb ikš piški sūo” – ta um nä’gțõn tikkiž, kus ta u’m, se piški sūo, um sǟl vȯļļi gārbaņi un ne laz koŗŗõgõd ne gārbaņḑ järā tikkiž, kuijen set nējid, ku ne vȯļļid täm teid un ne täm pǟdõ sējid.
 Un ni ūoņḑžõl ta um vīnd, nä’gțõn näntõn, kus laz koŗŗõgõd.
Un kītõn: ta vel istiekiji,bet ne lapstõn ne teid vägi sējid pǟdõ.
Un siz um nä’gțõn un nuovīnd.
Un ne lapst atõ koŗŗõnd un sōnõd eņtš piškīzt vakād un koțid tikkiž tädõks nēḑi mōŗidi.
Un siz ta um tund tuoistā kõrd un vīnd nänt riek pǟl un siz kītõn, ku … Un ni ne lapst atõ ..ennõnd.
Un siz kītõn, ku: “Ni, lapst, ligīd kuodāj un kītõgõd eņtš ǟman ku” – sǟl um vȯnd seļļi kō’da’rlimi piedāg kāngaŗ pǟl – un laz pangõ sīlmadō’rõn sīe kō’d-arlimiz piedāg jūr, siz ne kunāgid äb muļḑijid, ku siedā vȯļļi tämmõn vägi nōtig vajāg.
 Un siz ne atõ lǟnõd kuodāj un nei kievāmstõz ne lapst, un neijen at vȯnnõd luštīgõl va’nbist un tulīņ at vīnõd sīe sīlmadōrõn.
Nä, un siz ta um pand, laz jegā āigast sīezõ sūozõ laz läkkõd mōŗidi koŗŗõm.
Un nei ne ka siz atõ tīenõd un ne’i.
Un neijen ma ka tīedab.
Sīe sīlmadōrõn paņțõ tä’mmõn, sīe ta um võttõn eņtšõn.
Se um vȯnd sūo-ǟma.
Sīe ma um kūlõn täsā ī’ž Pitrõgõl eņtš tōți sõzār kä’dst.
Rānda-kielkõks ta stōstõz, leț-kīelkõks ta vȯlks pu’rmāt.
Pr 163
 Iļ vīļaneitsõd, -pūošõd ma neiku vȯlks kūlõn nä’. – Kakš perīmīestõ at vȯnnõd nei neikā kuorõks, min ǟma kītõz nei neika Dēļak Nittõlõks alz at vȯnnõd.
Un ni sīe īd perīmīen um pǟgiņ rovšti un sīe tuoizõn veiti.
Bet kīen um veiti rovšti, se ju aššõ nuojelāb ku se, kīen um vaņ nēḑi rovšti pǟgiņ.
Bet tämā brīnõb, moštāgid, tämā jelāb ka, un īž jelāb, un aim jelāb, un tämā äb sō nei, tämā äb või nei nuoje’llõ nei neika se toi.
 Un ni tämmõn um seļļi nūoŗ ibbi un ta um sīe pand kieudõ, ta um tund nei neika pilsǟtst obbõ kuodāj broutšõ.
Un ni tämā võtāb, lǟb siedā ibīstõ vaņțļõm, ku nūoŗ ibbi, ku äb kuigid savǟnda ēņtšta.
Bet ni tämā lǟb un ta nei kūlõb nei neika ta ni nuovaņțļõb – ibbi um jõvīstõ – un ta tulāb, bet ni ta īeb nei nekā ku’zzõm, “eņtš ārdiņ” ta um nei neika īend.
Bet ikš ni nei dikți iesvīļpõb – se vȯnd sīe perīmīe rī’ jūs, kīen nēḑi veiti rovšti un se tīe lǟb maktig šar.
Nä, vaņ ni ta kūlõb, ku ni sǟl svīļpõb.
Bet ni tuoistā kõrd.
Bet ni ta īeb nei vaņțļõb, ku mis sǟl siz rikțig um, ku nei svīļpõb, ku mis siz sǟl nei līb.
 Un  ni um irgõn tūlda sīest rī’stõ uldzõ nēḑi ro’všti.
Ku ni um sīe kolmõnd kõrd sviļpõn, ni um tund neijen rovšti ulz neiku, un ni um vȯnd puošidi un neitsõd, vikārtõdi un rejād.
Un ni ka nītõnd un rōjbõnd un krouvõnd un kandõnd neiku amād āigist at lūotšõnd.
Un ni ku um vȯnd tikkiž nuotīedõd se nuŗm tikkiž nonītõd un nuorōibdõd un nokāntõd, ni at tunnõd tikkiž rījõ si’llõ.
Un ni um perīnai vȯnd nokīetõ sūr kațļā rokkõ un ni vīnõd perīmīekõks sīņ sīe piedrõb (~rī’) jūr, un ni at sīenõd un ku ni vȯnnõd…– un ta ni vaņțļõb joutõm rištīng, ta ni vaņțļõb tarānaigās – un ni lǟbõd ma’ggõm, un perīnai perīmīekõks vībõd tijā kațļā tu’bbõ.
 Un ni ta ūoņḑžõl mõtlõb, mis ta ni laz tīegõ: ta ni nūzõb ilzõ – tuoiz perīmīen ni um tarā tupukši täuž.
Un ni ta um mõtlõn, mis ta ni laz tīegõ, ku ni um rițțig lēmõst, laz ta āndag eņtš aim tämmõn kah.
Un ni vȯlks riggõz tämmõn nītõmõst – īž um rujā, pȯis um rujā – un ni vaņ ni ta lǟb sīe perīmīen vaņ zǟlõm.
Se um kītõn: “Koks sa vȯnd min jõvā dro’ugõz, siz ma eņtš aim sin sōtõks kah.” No siz ta um apvõttõn, ku tämā līb täm biedrõz, ku tämā mūdõn äb kīt.
Nǟ, un ta um kītõn: “Siz si’nnõn um āndamõst, jegā āigast tapāmõst ǟrga mō’, mis ne sīebõd, un siz jegā āigast īdõks vakkõ viļļõ um āndamõst – kuolm riggidi, kuol voddõŗi, kuol ni’zzõdi.” Un ni ta um sīe uzvõttõn.
 Bet ni tämmõn neiīž um se riggõz nuonītõb, un ni ne sarõkāndõbõd, ku mitīdõn äb ūo brī kītõ.
Un ni kītõn nei: “Bet sinā ī’ž mit alā likkõ, sinā ī’ž ma’g nei ku mittõ ulz ka alā li vaņțļõm!
Un nei ku sin nai ka magūb!” – un ūoņḑžõl ta võib eņtš neitsõd un puošid atlaskõ, siz tä’mmõn äb ūo va’idzig.
Nä’, un ni ne ma’ggõbõd.
Bet täm äb tu’l ka se u’ņ, vanāmīen äb tul se u’ņ.
Ni ta lǟb rōz sīe lä’b jūr vaņțļõm, voi ta nǟb ka, voi se perīmīez äb ūo tǟnda narrõn, voi šiz um ka sǟl nurmsõ midāgõst.
Nǟ’, ta lǟb vaņțļõm: ak sa jelābõd ro’vst, ak sa jelābõd, nītõbõd pūošid mis sǟl ni attõ, nītõbõd neiku, un naist-pūoļist mis sǟl atõ sidābõd un neiku.
Un sǟl sidāmtõ nurmõ, sǟl istāb ikš šūr ka’rri izānd.
Un se pavissõm neiku … neiku sellist sīlmad … un ta arvien nei ussvīļpõb un ussvīļpõb un siz ne nei kierdõ jelābõd neiku.
 Bet tä’mmõn um irm, sīe perīmīen, sīest ka’rriz izāndõst: ta um vȯnd seļļi, kis ka nei jumāltõ um kartõn, se perīmīez.
Ni ta um lǟnd eņtš naizõn kītõn: “Ni äb lī riktig, ni mēg ūomõ äb-jõvāks ku’bsõ.” Un siz ne at lǟnõd tu’bbõ un pa’llõnd jumālt, ku ni sliktiz rattiz um ie-astõn.
Ku ne ni atõ nuopallõnd jumāltõ un ni ne äb ūotõ siedā rokkõ ka nokīetõnõd näntõn.
Un ni ne ma’ggõbõd.
Ni um tund se perīmīez lä’b tagān: “Voi sīemāiga um vaļmõz?” (se toi perīmīez).
Se perīmīez um kītõn: “Sinā ju paņḑ, ku mēg laz ma’ggõgõd.” – “Nu jah, siz sīe reid minā tīeb sīe sīemnāiga, bet mu-reid ku līb tīe jūs, siz sinnõn um tīemõst.”
 Ni ne at itkõnd un räukõnd, mis ni laz tīegõ, ku ni äb-jõvā kä’ds riktig um, – amā pǟva ne at itkõnd un räukõnd un pallõnd jumāltõ un lu’ggõnd rōntidi.
Un ni tund nei vast ȭdõgt ne’i ikš vanā mīez un ki’zzõn, või äb sō ie-mōjõ nänt kä’dst.
Se kītõn, ku näntõn nei selli bǟ’dõ, bēḑig näntõn vȯļļi, ku tīrõ äb tōks andõ, bet kus siz riek-rištīng sōji, ku vȯļļi āndamõst.
Nä, un siz, mis siz täm seļļi bǟ’dõ u’m? – Un siz ta um nei iskītõn, kui ni näntõn u’m.
Un se um kītõn, ku sīeldõ ni nǟb, ku äbjõvā kä’ds ne ni at.
Se vanā mīez um kītõn: “No tēg ju uskõt jumālõn?” Ta um kītõn: “Nǟ, mēg ūom sīedaigsōņõ uskõnd jumālõn, bet mēg ūom ni piepiettõd lib sīe tuoiz perīmīe.” Ta um kītõn: “No siz um jõvīst.
Voi sa eņtš vie’rkõks ka pakēratist?” se vanāmīez um kizzõn.
Nä, un perīmīez um kītõn, ku äb ūo. – “Nä, nu siz um jõvīst, siz um jõvīst!” – se um vȯnd jumāl.
Un ni se vanā mīez kītõn: “Noh, ni sa võtā īž perīmīez un pa’n tu’l jūrõ sīe vīļan, mis ne at nītõnd!” Un ni se räukõn, voi, kus ta siz leibõ sōji: “Se ni um tikkiž min ri’ggõz!” Ta kītõn: “Sa rǟkõd – leibõ sōb!
Sinā ūod rōntidi lu’ggõn, ku rōntis um kēratõd, ku um vaņțļõmõst līndõd tagān, ku näntõn äb ūo midāgid ki’ldõd, ku näntõn um diezgan.”
 No, un nei ta um lǟnd, nei tämā um lǟnd un pand tu’l jūrõ.
Un vȯnd kītõmõst ne sõnād: “Mis äbjõvād at jellõnd, sīen um ka’ddõmõšt järā!” Un ni toi perīmīez ailõn, ku se tuļ um pa’llõn, nei toi perīmīez um ailõn: “Kis sīe um tīend?
Kis sīe um tīend?” Bet se vanā mīez um opātõn, ku algõ kītzmg mitīdõn, kust se tu’ļ um tund un kust se tu’ļ um irgõn.
Bet ni um se perīmīez ailõn, se um nǟnd leb eņtš lä’b, ku tuļ kitāb tikkiž riggõ tupukst järā, neiku tikkiž nurm um vālda.
No, un ni ta kītõb: tämā ka äb tīeda.
Ni um lēmõst kīstantõm.
Nǟ’, lǟbõd kis tantõm amād.
Un ni võtāb se tuļ un ailõb tuoiz perīmīe nurmõ, kis vaņ vȯļ sīe kuŗē pontskõs.
Un siz um pa’llõn tikkiž vīļa täm nurm pǟl järā, nītõd un bäs-nītõd.
Un jelūd järā un vīļa järā un luomõd järā un ni um sviļpõn ku sviļpõn.
Vanā kuŗē um kītõn: “Mäddõn um urgõmõst, täs um ikš jumālmīez, kis sīe um ustīend.” Un kuŗēd at räukõnd, ku nänt um urgõmõst.
Un siz se um iend sāņțõks neiku sāņțõks, un se perīmīez, kis siedā jumāltõ kārtiz, rikkõks.
 Un siz ta um andõn se vanā mīez tä’mmõn piškīz kärp, un ku täm um vajāg rōdõ, siz laz tīeg kärp vāldiž un laz võtāg, un kunāgid äb lī tijāks, bet sīņi, kus äb ūo vajāg, selliz slikțõm pǟlõ, sīņi set algõ võtāg.
Un siz laz, ku se ni līb iskǟnd saņțõmõs, se va kuŗē-apostõl, se toi perīmīez, siz laz võtāg un āndag tämmõn sīedõ tīera āigast, bet nei ku ta tulāb ka jumāl jūr un pōțõri pidām – vanāšt ju pidīst nēḑi pōțõri nei – un neiku siz tä’mmõn ka um tu’lmõst.
 Nä, un siz se um iskǟnd, äb ūo kuskõz emīņ sōnd, siz ta um tǟnda võttõn un apzǟlõn.
Nä, un siz ežmõz kõrd ku um vīnd … nei neiku īrgõb loulõ, pōțõri pi’ddõ, siz um nuttõn lä’b tagān vanā kuŗē: “Sinā äd ūo jumālõn, sinā ūod mi’nnõn!
Sinā äd ūo jumālõn, maksā min vȭlgad!” Bet siz um kuolm ȭdõgt nei kǟnd sǟl lä’b tagān un siz äb ūo vēļõn sīe perīmīen ma’ggõ ka īezõ.
Siz attõ pallõnd jumāltõ un lu’ggõnd brībõļi.
Siz um tund ka vel ikš šūr pițki un siz um ka’ddõn järā.
Un siz um irgõn … nītõd, mis vel um, ne voddõrd, ni’zzõnd, ka’ggõrd… siz tämmõn at vȯnnõd kakš-tuoistõn kõrd ne pǟkõst jo sūrd ku munt āigastõd (~ nänt āigastõd).
Un siz ta um kītõn, se vanā mīez: “Ni sa nei jelā, ku ma um opātõn!
Un taļž-pivād-ȭdõn, siz ma tulāb tegīž täd jūr tsēršõm.” (Bet ne äb ūot vel siedā tieudõnd, ku se um jumāl īž.)
 Un siz um, “ni taļž-pivād ȭ’dõn, ku täddõn līb sīemnāiga lōda pǟl, siz ma līb jūsõ.” Un ni jumā panāb sīemāiga lōda pǟlõ – vȯnd nuoūtõd bilt-lēba un vȯzā un tikkiž nei, neiku rikkõd rovst jelābõd.
Un ni, vaņ ni, ni teļļõbõd sīe sīemnāiga lōda pǟl, ku tikkiž um vaļmõz, ku midāgõd äb pūt, mis passouļ pǟl ka um.
Bet ni se jemā panāb sīemnāiga sīe lōda pǟl un neitsõd.
Un ni se jemā panāb vaņ ne tarīļḑ, ni se pūoga kītõb nei – seļļi piški pūoga um vȯnd, se kītõb: “Ǟma, mēg ju äb ūom neijen rovšti, kui sa sīe īd tarīļ panād emīņ?” Jemā kītõn nei: “Mäddõn ju līb taļžpivād kilārištīng.” Bet ni kītõb: “No kunā se izānd tulāb?” Se jemā um a’rrõn, ju se līb mingi jumāl-sōtõd, ku se äb ūo ni kil jumāl ī’ž,  bet mingi jumāl sōtõd ta līb.
Bet ni ku um tikkiž ni vaļmõz, ni vodlõbõd, bet ni tulāb, moštāgõd, ikš vanā saņț.
Ni se jemā, nei neika ikš kītõks: se ni ī’ž um täd sūr su’g!
Un nei at pannõd lōda jūr sīe vanā saņț.
Se äb ūo tōnd lǟ’dõ, bet äb ūot atlaskõnd.
Un siz at nuosīenõd un nuotīenõd knaš azū’m un panāb ma’ggõm neiku vāldad paḑād si’l.
Bet se pȯiški kītõb: “Se ju äb ūo mäd su’g!” Jemā kītõb, ku u’m.
Un siz īezõ u’ntsõ um tund kītõm sīe jemān: “Ni sa ūod jõvīst tīend, ku sa nei ūod tīend.
Un sinā līd sveitõd un sin lapst amād jelābõd rikkõšt jelāmõst.”
 Un nei ka vȯnd.
Ne at vȯnnõd vanā kuŗē eņtš lapstkõks, eņtš pūošid-neitsõdõks sǟl nurm pǟl, vīļa-neitsõd-pūošid näh. 
Pr 191
 Izān vȯļț kuolm tidārt.
Vȯnjemā vȯļ amādõn näntõn juvā vȯņ īņõ andõn, nänt tidārdõn.
 Ni tuļ ikš šūr izānd nēḑi pretsõm un ta vȯļ dikți knaš.
Siz lekš še tuoi tidār un piedōviz ēņšta: tämmõn līb kovāl pūoga.
Ni ta pretsīz sīe kuolmõz tidār.
Bet ta kēratõz sīe naizõn īdõ kabāl rōntidi un sōtiz eņtš sulīzõks.
Un se nai kēratiz tegīz tämmõn un pōliz siedā mīestõ, ku laz ta vȯdlõg vel rōški, ku tämmõn līb se läpš, tulāb se pūoga.
Bet ne kakš sõzārtõ kēratistõ sīe vēstuol ka immõr un pietīst, mis ne võištõ.
 No, siz sīndõz se pūoga.
Ni kēratiz se nai, ku pūoga um sindõn, neiku ta um kītõn.
Ta kil pōliz un rǟkiz, laz ne jetāgõg, bet ist jetāt.
Un laz amā veitõ sīe laps jetāgõd, bet iz jetātõ – vīštõ nänt mȯlmõd sounõ.
Bet akurāt sīel āigal tuļ mīez kuodāj, ratstõ.
Ta eņtš nāista vägi mīļiņțõz un uskīz, mis ta kītiz.
Un ni ta kizīz, kus um täm nai un läpš.
No mitikš tūoḑ tämmõn kītõ.
Ta līediz uks allõ naiz lapskõks pigā jõvā kūolõnd.
Siz izā kītiz, ku äb ūo mitikš strōip näntõn pa-sūr.
Ta jelīz eņtš naiskõks un pūogaks vägi vȯndzist jeddõpēḑõn.
Pūoga kazīz sūrõks un ievõtīz tikkiž mō, sai sūr valdnikāks un ievõtīz tikkiž mō.
Kūldõd rāndas eņtš izā-jemā kädst.
Pr 192
 Īd kēņigõn vȯļ vägi knaš pūoga – knaš un kovāl ta vȯļ, bet muļki kah neiku amād kēņig-pūogad.
Un siz se izā tǟnda sōtiz študiertõm, bet tämmõn vȯļ lēmõst jālgiņ – sīel āigal ju vel iz ūo viltsientõ.
Tämmõn vȯļ lēmõst vēl ītõ pilsātõ vȯtšõm, kus študiertõ võib.
 Ni ta tu’ļ – neiku ežmiz sa’m, mis ta vǟrišt ulzõ astīz, tuļ tämmõn vastõ ikš joutõm pȯiški un pōliz tǟnda, laz ta võtāg tǟnda ka īņõ, ta ka tōks študiertõm.
Kēņig-pūogan vȯļ vägi juvā sidām, ta iz või kunāgid tuoizõn atkītõ: “Min tōțõn um rō’dõ pǟgiņ, tu’l set īņi!” Un ne molmõd lekštā.
 No, ku ne riek pǟlõ, nǟbõd, ku ikš palāndõks tulāb īņi.
Se palāndikš näntõn jālgad jūrõ jetīz mō’ īd vēstuol, kus vȯļ sizāl ikš knaž bīlda.
Sǟl vȯļ pǟlõ ikš naistpūoļi, kis vȯļ nei knaš, ku passouļõs mitikš naistpūoļi nei knaš iz ūo.
Kēņigpūoga tulīņ iemīļiņțiz, bet joutõm-läpš kītiz: “Visk täm mōzõ, se kuskõz äb kõlb!” Bet kēņigpūoga kītõm: “Pa-obbõ, ma jõvā tǟnda briesmig mīliņțõb, jõvā sīest bīldast!”
 No, ni iz või midāgid tīedõ, ni vȯļ lēmõst sīe … – se ka vȯļ ikš kēņig-tidār.
Bet se joutõm läpš kītiz: “Li sa sīe naistpūoļiž – jūr, ma lǟb študiertõm.” Nei võtīstõ, jagistõ rō’, mis kēņig-pūogan vȯļ īņi, pūol pǟl un se joutõm läpš lekš študiertõm, bet nuokītõz eņḑž drougõn: “Ku sin mīnda līb va’idzig, siz sa mīnda piekuts, alā u’n mīnda jarā!”
 Kēņigpūoga lekš sīņi, kus se knaš naistpūoļi vȯļ, un paņ ēņšta tulīņ piekītõm.
Bet ne su’llist amād kīerist pǟdõ.
No, se naistpūoļi kēņigtidār tǟnda tulīņ pievõtīz un kītiz tämmõn, ku ta võib tǟnda sōdõ set siz, ku ta tämmõn kuolm kēļõmõst võib piepīldõ.
Kēņigpūoga vȯļ rikāz un kizīz, laz ta kītõg, mis se um.
Siz se kēņigtidār tä’mmõn kītiz, ku laz ta tūogõ tämmõn mūpõ selliz gummi bal, neiku tämmõn eņtšõn līji, bet ta siedā iz kīt, mingi tämmõn līb, – siedā vȯļļi tämmõn eņtšõn tīedamõst.
Un ja ta äb võiji piepīldõ, siz ta tuļļi sīņõ ī’ž, kus amād ne atõ īenõd, kis täm jūs jedmõl tǟnda at vȯnnõd, – sīņ tu’ļ pǟgiņ pretsnikidi: ta vȯļ knaš.
Sulli tämmõn tulīņ nä’gțiji.
Sulli tǟnda vīž īdõ ta’rrõ, kus vȯļ pǟgiņ stokidi un jegā stok tutkāmõs vȯļ ikš rištīng pǟ.
 No, ni ta lekš kuodāj un vȯļ vägi murāgõl: kui siz ta laz tīedag, mingi se bal laz līgõ – voi sūr, voi piški, voi kērabi, voi … Istīz pǟ kädūd sizāl un mõtlīz.
Tä’mmõn tu’ļ ni drougõz mīelõ: “Koks min drougõz vȯnd täsā, se min ä’bțõks!
Se opūb un īeb kovālõks, minā īeb täsā muļkizõks.”
 Ni tulāb sīestõ stōst, kus se toi ni lekš. – Se joutõm = läpš lekš um lekš pids riekkõ, vägi juvā mēļ täm vȯļ: pǟgiņ rō’dõ kabāts.
Ni ta nǟb, ku kuolm pȯiškõst riek pǟl taplõbõd.
Ta lǟb jūrõ un kizūb, mikšpierāst ne amād nei taplõbõd, ne kuolm – veļļõ ne voļțõ, kuolm ve’ļļõ.
Ne kītõbõd: “Kui mēg äb taplõg!
Kis laz mēḑi isški’rrõg?” Ta kītiz, laz iskītõg tä’mmõn, mis näntõn pa-nälaima um voi ädā. – Näntõn vȯļļi izā jarā kuolõn un jettõn näntõn kuolm a’žžõ, jegā-ī’d pūogan ikš?
Ikš vȯļļid seļļist rattõd: ku istāji si’llõ, siz lējid nei kierdõ ku tūļ, vȯļļi set vaidzig mõtlõ, siz vȯļļi jõvā sǟl.
Tuoi ažā vȯļļi ikš kibār: ku sīe panāb pǟzõ, siz mitikš tǟnda äb nǟ’ (jõvād ažād!).
Kuolmõz vȯļļi ē-ē … ikš rō’-pūnga: ku tǟnda repțāji, siz tuļļi neijen rōdõ, kuijen set tōji.
Ne äb tīedajid, kis ni võib võttõ pūnga un kis rattõd un kis kibār, – ne at amād juvād ažād un ne nēḑi tō’kstõ amād.
 Tämā vȯļ kovāl pȯiški un mõtliz aššõ, võtiz kuolm kiuvõ un kīti näntõn ne’i: “Ma viskūb ne kuolm ki’uvõ, – kis tūob ežmi, se sōb ne rattõd, un kis tūob tuoiz, se sōb rō-pūnga, un kis tūob kuolmõz, se sōb kibār.” Ta viskīz amād kuolm ki’uvõ, un pȯiškist paņțõ juokšõm.
Kamät pȯiškist ailist kivīd tagān un vȯtšist kivid, tämā sapuriņțõz pungõ un sūr tšupā rō’dõ jetiz mō’, pa’ņ siz kibār pǟ’ un pūnga kabātõ, istīz rattiž un broutšiž jedspēḑõn – poistõn vȯļ ja’ggõmõst rō’dõ.
Pȯiškist tu’ļțõ tāgiž, liedistõ sīe rō’-tšupā un īrgistõ ja’ggõ – iz īe mūdõ midēgõd i’ļļõ.
Vȭrõz vȯļ kuolm ažāks jedspēḑõn lǟnd, mis nänt izā vȯļ Tirkmōstõ sōnd, tīrkõd jūstõ (ta vȯļ tirk kēņig jūs dēņõn, se izā, siedā ma unīž järā kītõ, kēņigtõ apsalāndõn).
 No siz se broutšõz tīedamõks juvā kēņigpūoga pūol.
Tä’mmõn mēļ kītiz, sǟl jõvīst äb ūo, eņtš jõvā-tējizõn um ä’bțõmõst, – un līediz eņtš drougõz pǟ kädūd sizāl vägi murāgõl.
Nu, drougõz iskītiz eņtš drougõn, kui se ažā pīlõb.
Joutõm-läpš kītiz: “Li sa set ma’ggõm!
Mūpõ ūoņdžõl sin līb bal jūsõ un sa lǟd eņtš brūț jūr, bet se vel äb ūo tikkiž, vel tulāb diezgan.” No, kēņigpūoga tä’mmõn uskiz, ei meļ vägi mierigõks un lekš ma’ggõm.
 Joutõm-läpš paņ kibār pǟzõ un lekš kēņigtidār jūr.
Ta tǟnda iz nǟ – ni tulāb knaš ažā, voi tēg ūotõ sellist kūlõn kah?
Kēņigtidār ȭ’dõn amād ku lǟbõd ma’ggõm, pūošõb ēņšta un ēțõb, putsiņțõb un tīeb ēņtšta knaššõks.
Võtīz siz kakš sūrdõ kuldõst tībõst un pa’ņ eņtšõn sälgõ, lekš siz nīnõ tuorņõst ulzõ un līndiž jedspēņ.
Joutõmläpš eņtš rattiž, kibār pǟzõ, broutšiz tagān.
 Ne tuļțõ īd sūr kȭnka pǟl, kus seļļi märā vȯļ neiku borātõks, neiku kuŗē vȯļs mōn allõ (mūžõm kuŗē tulāb līvõdõn passakad si’l, bäs kuŗēst äb lī midāgõst).
Sidamt kȭnkas vȯļ sūr tuļkațļā, kus kuŗēd sizāl jelīstõ un siskist un ūdist ro’všti.
Sīņõ paņ kēņigtidār ēņšta polliņdžõl mōzõ, knaššõ nuoēḑõn neiku brūț un pōliz eņtš brudgannõ – kuŗē vȯļ täm brūdgana, ta vȯļ kuŗēst apsǟstõd.
Ni ta pōliz: “Tu’l, vanā, uldzõ un ānda minnõn īd bal!” (Äb tīed, mis ta kuoḑõn kuŗē jūr lekš bal tagān, võiž īt sōdõ amšõ!) Kuŗē tämmõn āndiz īd vālda gummi bal un kītiz, sellist ta tiešõm äb tīed eņtšõn īņõ võttõ – kēņigtidārõn jegāikš mõtlõb vägi knaš volmõ.
Siz ta līndiz tegīž tāgiž eņtš nīnõ, bet joutõmläpš lekš tagān un salāndõz bal jarā.
 Ūoņdžõl nūzõb kēņigtidār ilzõ, lǟb ballõ võtām – äb ūo.
Ni täm vȯļ ailõmõst vel buoḑõ un vȯtšõmõst selliz bal, ku kuŗē tämmõn vȯļ andõn.
Seņtškōgiņ lekš joutõmläpš kēņigpūoga jūr, ieväntõd papierõ gummi bal, un āndiz tämmõn un kītiz täm nei: “Alā sa tämmõn jedsõ eņtš ballõ nä’gțõ, ku ta ka sīnda äb tīed kui pōlab, bet laz set kēņigtidār eņtš bal nä’gțõg je’dsõ, – muitz (!) ta si’nnõn salāndõb jarā un kītõb, si’n äb ūo vȯnd.”
 Nei ka vȯ’ļ.
Kēņigpūoga lekš ballõks sīņõ.
Kēņigtidār pōliz un itkīz un pōliz tegīž, laz ta nä’gțõg eņtš bal je’dsõ.
Bet kēņigpūoga iz nä’gț – ta kūliz eņtš drougõst.
Siz võtīz kēņigtidār eņtš bal ulzõ un kēņigpūoga eņtš bal ulzõ – un molmõd vȯļț ītist.
Ni kēņigtidār kītiz: “Se vel äb ūo tikkiž!
Mūpõ ūoņdžõl sinnõn līb tuomõst īd aliz gūnga-serk neiku minnõn līb.” Un sīeks tämā vȯļ tegīž atlastõd.
 Kēņigpūoga vȯļ vägi murāgõl tegīž, lekš kuodāj un mõtlõz un mõtlõz, kutsīz tegīž eņtš drougõst un kītiz, laz tulgzm a’bbõl.
Joutõmläpš kītiz tegīž: “Alā mu’rt, kil līb tikkiž juvīst.” Vȯļ amā pǟva kēņigpūogaks īdsõ ku’bs, un ȭdõn ta lekš tegīž kēņigtidārt uzpaššõm.
Kēņigtidār vȯstīz eņtšõn ō’rõnd buoḑštõ amād līntadõkd, vīž siz kuodāj un āndiz ēntš škeidriņḑ kä’ddõ – kakštuoistõn neitstõ umblist tämmõn – un kītiz: “Mūpõ ku pǟva kārgab um volmõst gūngaserk täddõn vaļmõz!”
 Pūolīe vȯļ  iļļõ, ku gūngaserk sai vaļmõks, un amād neitsõd lekšt ma’ggõm.
Joutõmläpš vȯļ neikōgiņ vaļmõz vȯstõn sīe eņtš ō’rõn un līntad un vīž sīe eņtš š n/k eidriņ jūr un jetīz rai pǟlõ pīļõm.
Võtīz siz vaļmõz nuoumbõltõd alizgūngaserk īņiz un lekš kuodāj (mikšpierāst akurāt aļizgūngaserk?!).
Umblijid nūzist ilzõ un vȯļțõ järā ädāgõnd: “Kus se gūngaserk um iend?
Un ō’rõn um ra’i pǟl!
Se um äbjõvāks (kuŗēks) tīemi: ma īž saiediz gūngaserk un neitsõd umblist vaļmõks – un ni um ō’rõn rai pǟl!” Bet võtīst un īrgist tegīž umblõ un kēņigtidārõn mittõ nidāgid sīestõ iz kītõd.
 Ūoņdžõl kēņigtidār vȯdlõb eņtš aļizgūngasērtõ (!) un kõziņțõb, ku äb ūo vel vaļmõz.
Un kēņigpūoga allõ jõvā vȯdlõz eņtš pakkõks.
Tegīž kēņigtidār pōliz, laz ta nä’gțõg je’dstõ, bet ta iz nä’gț, kamät kēņigtidār nägțiz eņtš.
Paņțõ ku’bbõ – molmõd vȯļț ītõst.
Kēņigtidār vägi brīnõz, tōž tieutõ, kust ta siedā tīediz, mingi tä’mmõn līb gūngaserk, bet ta iz kīt.
Siz kēņigtidār: “Ni tulāb se pe’rri un amā lǟlam.
Ja sa min siedā võid vel izpildõ, siz ma līb sin nai. (Juo ta tīediz, ku siedā mitikš iz või tīedõ.) Mūpõ si’nnõn um minnõn tūomõst kuolm ibūkšt – sellist, neiku mi’nnõn ka līb, kuolm pitkõ rištīng ibūkšt.”
 Kēņigpūoga lekš tulīņ eņdž drougõ jūrõ un kītiz: “Kakš kõrdõ sa mīnda ūod ispästõn, bet sīe kõrd sa mīnda äd või: kui sa võid tieutõ, mis ne pa ibūkst lībõd?” Bet se kītiz: “Alā mu’rtõ, kil līb tīedõd.” Siz ta tulīņ leks jedspēņ, istīz eņtš rattiž un broutšiz kēņigtidār jūr.
Ni ta tǟnda vakțiz, kust ta ne ibūkst tūob.
Tegīž, ku vȯļ pi’mdi, kēņigtidār lekš tuorņõ, võtīz eņtš tībõd un līndiz kurē jūr.
Joutõmläpš eņtš rattõdõks tagān.
 Siz ne tuļț tegīž sīņ sīe kȭnka pǟlõ.
Pōliz tegīz polliņḑžõl mōsõ, knaššõ nuoēḑõn, laz kuŗē tulgõ ulz un andõg eņtš abbõņist kuolm ibūkstkuŗēn vȯļț kuldõst abbõnd un kuldõst ūsõd.
Ni tulāb knaššõ (ak kui se passaka mäddõn lapstõn patīkiz!), kuŗē tuļ tulīņ ulzõ, knaššõd kuldõst abbõndõks.
Un kēņigtidār ni vȯtšīz sǟl kierdõd kädudõks amā knaššõd ibūkst ulzõ.
Ku ta ni īd ibūks vȯļ lieudõn, siz ta sīe tȭmbiz sǟl abbõņist ulzõ, kītiz kuŗēn: “Ma võtāb nei lougi-lougi, algõ sinnõn po’ddõg.” Bet joutõmläpš nuovodlīz, kuņtš kēņigtidār lougi-lougi võtīz īd ibūks ulzõ, seņtš joutõmläpš sǟlga tagānd kīskiz tīera kušt (ak kui mēg lapst siz nagrizmõ!).
Kurē siz ei vägi kõzizõks, ku tämmõn vägu podiz, un lekš rūtšõs eļļõ tāgiž, neiku tikkiž kȭnka ve’ržõz.
 Kēņigtidār brīnõz: “Kui ta ni pȯdīz?
Ma nei lougõ kīskõz, mittõ kunāgõd sin äb ūo pȯ’ddõn.” Kēņigtidār kītiz: “Vel äb ūo tikkiž, ma set īd um sōnd, min vel kakš um vaidzig.” Un pōliz, laz ta vel tulgõ ulzõ.
Ta pōliz tǟnda seļļist sõnādõks: “Ma sinnõn um īdõks-kimdõ-īdõks jengõ tūond, ma sinnõn tūob sīe ī’d ka vel.” (Mä’ddõn iznä’gțõz se väggi pǟgiņ – īdõks-kimdõ-ī’dõks!) Ta vȯļļi jõvā īdõks-kimdõ-īdõks printsõ nuotappõn nänt kurē ibūkstõks, mitikš tämmõn selliži iz või tūodõ.
Kuŗē potkastõz un rūtšõz, bet tuļ ulzõ.
Kēņigtidār tǟnda paijõz un mieriņțiz un īrgiz vȯtšõ tegīž īd ibūks.
Īrgiz nei lougõ kīskõ siedā ibūkst – joutõmläpš tȭmbiz tegiz īd kabāl ulzõ.
Kuŗē lekš rutšõs tegīz alā, vȯļ briesmig kõ’zzi.
 Bet kēņigtidār pōliz polliņḑžõl mōsõ: “Tu’l  uldzõ, tul uldzõ, īd ibūks vel vaidzig!” Kuŗē iz tō’, tūlda, potkastiz un ōŗiz allõ, ku amā mō ve’ržõz.
Kēņigtidār tegīz pōliz: “Ma sin um īdõks-kimdõ-īdõks jengõ andõn, ma sin tō’b sīe ī’d vel andõ , siz ma sōb sin pa naiskõks.” Siz tuļ kurē tegīž uldzõ.
Kēņigtidār võtīz tegīž īd ibūks, bt joutõmläpš kīskiz pūol abbõņi kurēn järā.
Kurē lekš siz rūtšõs tāgiž, neiku kēņigtidārõn eņtšõn irm ei.
Līndiz siz kuodāj, un vȯļ juvā obbõ.
 Joutõmläpš lekš eņtš drougõz (!) jūr, kis juvā ka tǟnda vȯdliz.
Ta mõtlõz: drougõn äb ūo istund ibukši sōdõ.
Siz ta võtīz nēšti abbõņišt amā knaššõd ibūkst kuolm, vǟndiz papier si’l un āndiz kēņigpūogan un piekōndõz: “Alā sa nä’gțõ nēḑi ibukši kēņigtidārõn!”
 No siz nei ka vȯ’ļ: kēņigtidār pōliz tǟnda, laz ta nägțõg, bet ta iz nä’gț.
Siz kēņiņtidārõn iz īe midāgist illõ (!), võtīz eņtš ibūkst un nä’gțiz.
Pa’ņțõ ku’bbõ – ītist vȯļțõ.
Ni iz īe mūdõ midāgid iļļõ, ku kēņigtidārõn vȯļ tämmõn panāizõls īemõst.
 Sait sūrd kōzgõnd tīedõd: kēņig vȯļ vägi luštīgõl, ku täm tidār ni ikškõrd appretsūb.
Bet kēņig iz tīeda, ku täm tidār um kuŗēst apsǟstõd.
Siz vȯļț sǟl kōzgõnd nuojūodõd, siz lekšta kēņigpūoga vanbõst jūrõ.
Sǟl saitõ vel ikškõrd kōzgõnd tīedõd.
Ne vȯļțõ ka väggi luštīgõl nei knaš mīņa sōdõ.
Ni saitõ sǟl sūrd kōzgõnd tīedõd un amād vȯļț kōzgiņš, kēņigpūoga set iz nǟ eņtš drougõst.
Vanbist ka vägi tōštõ nǟ’dõ täm drougõst, bet kuskõs tǟnda iz ūo.
 Amād istīst lōda jūs un seitõ un brūț vȯļ vägi murāgõl.
Uzreiz tuļ ikš uksõst si’llõ un se vȯļ täm drougõz.
Amād vȯļț vägi luštīgõl, sai amādõn tuntõbõks tīedõd.
Kēņigpūoga stōdõz eņtš nūoŗ naizõn je’ddõ un mõtlõz, täm drougõz äb ūo tǟnda vel nǟnd.
Ta kītiz, ta vȯļļi ka īd škink īņõ tūond vȭrõst mōstõ, bet ta võib sīe škink set siz kä’ddõ andõ, ku uks jūr sōb pandõd bōļa – täuž vietā.
Ku se vȯļ tīedõd, su’llist vȯļț vied un pit si’llõ tūonõd, siz ta võtīz kabātst īd piškīz pak papier sizzõl si’llõ vändõd.
Siz ta tei sīe pak vāldiņ un paņ sīe brūțõn jeddõ lōda pǟlõ.
Ku brūț siedā neiz, mis sǟl sizāl vȯļ, sadīz ta sǟlgaņdžil mōzõ un pōkiz kațki voi lō’igi.
Tä’mstõ ailiz ulzõ ikš mustā kārnaz, tōž ailõ lä’bst ulzõ, ukst ulzõ, bet amād vȯļț vizās, sadīz siz pit si’llõ, vied si’llõ.
 Amād vaņțļišt järā ädāgõnd, mis täs notīkõb.
Kēņigpūoga lekš tulīņ drougõn jūr un kizīz: “Mis se tǟntõb?
Min brūț um pagālam, mis tǟ’ndõl se piški pak, mis sa tǟnõ toid?” Joutõmläpš kītiz: “Ku sa jõvīst vaņțļõd, kil sa siz aru sōd, mis se um.” – Ne vȯļțõ kurē abbõnd-kabāld, mis ta vȯļ sīe īezõ kurēn ulzõ kīskõn, ku täm nēḑi ibukši vȯļ vaidzig.
Siz ta iskītiz kēņigpūogan un vanbistõn, kui ta nēḑi abbõņi um sōnd un kui nēḑi škīnkidi vȯļ sasõmõst, ku kēņigtidār um kuŗēks ī’d kä’d pǟl vȯnd un atõ siz amād printsõd mōzõ tapānõd, kis täm jūr at tunnõd ko’žžõm, – sīepierāst vȯļļi neijen pǟlūḑi vȯnd sǟl tarās.
Tämā vȯļļi vȯnd se pe’rri, se sadā täuž, mis kurēn vȯlks vȯnd antõd, un siz vȯlks täm brūț sōnd pa kuŗē naiskõks.
 Tulīņ vȯļļi vaidzig tūodõ priestõr un siedā pittõ sveitõ, kus se kārnaz si’llõ vȯļ lindõn.
Sǟld siz nūzõz knaš kēņigtidār uldzõ bäs kuŗē jengõ.
Vȯļ siz pūdõz un jõvā nai kēņigpūogan.
Vanā kēņig pa tienūks āndiz tämmõn pūol valstõ un rikūst tämmõn īz ūo vaidzig: tämmõn vȯļ eņtšõn rōdõ diezgan.
No ja, siz jelīst kagž drougõst ku’bs, un ja ne äb ūot kūolõnd, siz ne jelābõd vel tä’mpõ.
Pr 193
Paradīz-lind
Īd izāndõn vȯļ sūr tarā.
Bet īd pū pǟl vȯļț kuldist umārd un izānd tōž arvien nǟdõ kui knaššõd ne siz atõ, ku ne vaļmõz sōbõd, bet mittõ kunāgõd nei kougõn iz sō: ne umārd sait jedmõl siedā järā salāntõd.
Tuļțõ kil sūŗi, kil piškiži ro’všti siedā ta’rrõ vakțõm – jegā īe kadiz ikš umāŗ.
Un se kēņig vȯļ istõitõn: kis sōb sīe salāj vi’zzõ, se sōb ka täm tidār pa naiskõks.
Ku ne vakțistõ, siz amādõn tuļ pūolīezõ u’ņ pǟlõ un ne eitõ ma’ggõm, ist nǟ’tõ siedā salājd.
Nu, un ni vȯļ ikš joutõm läpš, se ka tuļ un kītiz, tämā võtāji sīe salāj vi’zzõ.
Kēņig tǟnda vel apnagrõz, neika viedīz ambõ pǟlõ: ku mitikš äb ūo võind vi’zzõ võttõ, kui siz tämā võib siedā vi’zzõ võttõ?
Ta kītiz: “Se um min ažā.”
Nei ta sai lastõd sīezõ ta’rrõ.
Un ta istīz un vakțiz.
Ta vȯļ eņtšõn jeddõ võttõn amā āiga īedõ sellist mulkõ, kīen vȯlks spitš tutkām.
Bet se tutkām mūrdiz jegā kõrd järā, neiku ta tǟnda iz sō kuigid mūodõ spitšiks.
Ta mõtliz, ku se pūlka īeb spitšiks un ku uņ tulāb pǟlõ, siz ta panab sīe spitš vastõ pi’uvõ, un ku ta ietukūb, siz siskāb se spitš tämmõn kä’ddõ.
Bet ta kunāgõd nei kōgiņ iz sō: se spitš mūrdiz un mūrdiz un mūrdiž järā.
Bet ni tulāb pūolīe pǟlõ un tämmõn tulāb nei vägi uņ pǟlõ.
Ni ta ve’ržtõb u’ņ järā un ūolõb eņtš pulkõ jo kougõn.
Uzreiz ta nǟb, ku tikkiž tarā īeb sieldõks, neiku kuldi pǟva vȯlks si’llõ paistõn.
Ta nǟb, ku tulāb ikš lind, kīen amād kōrad vȯļļi kuldist.
Un se lind laskīz sīe pū pǟl un võtīz īd umār un līndiž jedspēņ, nēšti kuldiz umārišt.
Ni ta tīediz, kis se salāj vȯļ.
Ūoņdžõl ku ta lekš sīe izānd jūr, se kizīz tä’m kä’dst, kus salāj vȯļļi.
Ta kītiz, salājd ta um nǟnd, bet äb ūo võind kä’ddõ võttõ.
Bet ni se izānd iz usk tǟnda un apnagrõz, ku se vȯļļi pietūks: ku ta neiz, siz ta võiž tǟnda ka vi’zzõ võttõ.
Bet ta kītiz: “Minnõn at vel kakš īedõ aigõ,” – kuolm īedõ sait antõd vi’zzõ võtāmõzõks.
Ni ta pǟva lebbõ tei selliz võrgõ, kus vȯļ vitsā immõr: neiku se lind siz tulāb, nei ta võtāb täm vi’zzõ.
Un nei ka vȯ’ļ.
Un ta vīž sīe lind tu’bbõ un laskīz täm sǟl vāldīņ.
Siz ta kutsīz sīe izānd un kītiz, salāj vȯļļi vizās.
Amād vägi brīnist un lekšt vaņțļõm.
Bet se brīnõm vȯļ vel jo sūr, ku ne lekšt tu’bbõ un se tubā tikkiž pāistiz neiku kuldi pǟva.
Nei, se izānd nei brīnõz, ku tämā uniz uks pānda vi’zzõ.
Un lind ailiz uksõst uldzõ.
Bet pȯiški sai vel neijennõ, ku lindõn tabārõst vi’zzõ akkõ, un kīskiz tabārõst kōrad uldzõ.
Ni kēņig kītiz, laz ta tämmõn tūogõ sīe lind, –
Ni se pȯis lekš passouļ kouțõ siedā lindõ vȯtšõm.
Kus ta ī’d kizīz mitikš siedā iz tīeda.
Ikškõrd riek pǟl tämmõn tuļ krupā vastõ un ta võtīz sīe krupā vizzõ.
Pȯis kītiz: “Ma sin znoudžõb (~ lǟmatõb) tulīņ järā, ku sa äd kīt, kus seļļi lind um!” Krupā īrgiz ouŗõ, siz tuļțõ munt kukkist tikkiž krupān a’bbõl.
Amād sarõkāndist ku’bbõ, ku vȯļļi kil ikš lind, bet siedā kä’ddõ äb võiji sōdõ.
Se vȯļļi īds kūldiz tarād, kus kūldist pūd un kūldist umārd kazājid.
Un sǟl vȯļļi ikš vägi kõ’zzi izānd: amād, kis sīņõ si’llõ tulbõd, nänt ta tapāb järā.
Un igž dōrznikā, se apsōrgõb siedā ta’rrõ.
No, ta laskīz nänt siz vāldiņ.
Krupād vel kītist tämmõn: “Ku sinnõn um abbõ vaidzig, siz pie nuta mēḑi, mēg sin jõvā mīelkõks tōmõ ä’bțõ.” – “Nä, nägțigid min se ŗek, kus lǟb sīņ kūldiz ta’rrõ!” Tämmõn nä’gțist riek un ta lekš jedspēņ teiž.
Ni ta tuļ īd tarā jūr, kis vȯļ tiešõm tikkiž kūldast.
Un se nīn sǟl sizāl vȯļ ka kūldast.
Un ta pieklopiz sīe vǟ’rõd jūr.
Igž dōrznikā tuļ tä’mkõks rõkāndõm, mis ta täsā vȯtšiji, täs äb tūoḑiji mitikš rištīng jalgõ pānda. – Tämā ju kil siedā tīedaji, bet ta vȯļļi tund tīedzm vȯtšõm.
Dōrznikān se pȯiški vägi patīkiz, ta laskīz täm si’llõ.
Ni īrgisti strōdõ pǟvad lebbõ tarās, bet siedā lindõ ta kuskõs iz nǟ.
Ikškõrd īrgiz se pȯiški dōrznikā kä’dst ki’zzõ: “Kui se tulāb, ku täddõn tarās at se kūldist pūd?” Un või kuskõs passouļõs vel selliži pūḑi võiks vōlda, ta äb vȯļļi kil kuskõs selliži nǟnd.
Ta atbīldiz ku vȯļļi kil ikš seļļi pū īd kēņig-valstõs, nänt tarāst salāntõd.
Sīest āigast äb laskiji mitītõ rištīngt emīņ tǟnõ ta’rrõ si’l, kuņtš se pū vȯļ salāntõd.
Un sīe kēņigõn vȯļļi ka ikš vägi knaš tidār, bet ne ougiļḑ ne võtājid tikkiž jegā āigast jarā, sīe pūn, se kēņig nēḑi ougõļi äb sōji.
“Kui se tulāb, kui tēg nänt ougõļḑ võitõ nei kōgaz tǟnõ sōdõ sǟld passouļ tutkāmõst?” – “O, se vȯļļi glūžõ vienkārš, näntõn vȯļļi ikš kuldi lind, se līndaji jegā īe sīņõ un tuoji jegā īe īd umār jedspēḑõn. – Kui siz kuldi lind, kūldist umārd, kūldist pūd, kui siz vel kūldi lind, laz nä’gțõg tämmõn sīe kūldiz lind.
Iz ānda dārznikān emīņ kuskõs armõ, laz nä’gțõg.
Īds kūldiz piškiz tubās vȯļ kūldi būr, sǟl būrsõ vȯļ lind sizāl, – iļ pǟva vȯļ būrsõ, īezõ vȯļ umār tagān.
 Ni tämā vȯļ siedā lindõ nǟnd, ni täm mēļ pīļiz, kui täm sōks set järā salāndõ: “Koks minnõn vȯnd ne krupād un ne kukkist täsā, ni ne minnõn kil kītõkst, kui ma sīe võiks tīedõ!” Neiku tämā vȯļ siedā mõtlõn, nei vȯļ krupā jūsõ kah un kītiz, laz ta teļļõg ēņšta rujāks iļ lȭnagst-āiga, siz tuļļi se izānd un se äb tūoḑiji tǟnda nǟdõ sǟl tarās.
 Uzreiz tämā īrgõb voikõ un ourõ, ku ta vȯļļi briesmig rujā, ta vȯļļi īd nēšt umarišt jamstõn un ta vȯļ(ļi) īend briesmig rujāks.
Bet nēḑi umāri mitikš rištīng äb ūo tūoḑõn sīedõ.
Sīel āigal ka attulāb se izānd ta’rrõ, ni se pȯiški um rujā.
Se dōrznikā äb ūo tieudõn, mis ni laz tīegõ, un vīnd sīe pȯis pivākuodā pagrõbõ – se piški tubā sǟl tarās, kus se lind vȯnd, se isnä’gțõn neiku pivākuodā.
 Ku se izānd lekš jedspēņ, siz ne lekšt tǟnda tikkiž sōtõm.
Un se pȯis lekš kierdõ, võtīz sīe lind būr un paņ lǟ’mõ.
Ta kutsīz eņtšõn tikkiž ne kukkist, mis tämmõn vȯļțõ, tǟnda aizsōrgõm.
Ne siz ka tēļõst tämmõn tikkiž tagān un iz laskõt mitītõ piddõz.
 Ku īezõ vȯķ lindõn umārtõ lēmõst salāndõm, ievaņțļist tarās, ku lindõ sugīd iz ūo un ka täm piškīst būrõ iz ūo.
Ne ajistõ siz tämmõn vägi tagān, bet ne kukkist pierāst ne ist sōt jeddõpēḑõn, ne, kis sīe pȯisõn un lindõn tagān ajīst.
 Sīel āigal pȯiški ruojkiz kuodāj, kus kēņig eņtš tidārtõ jõvā āndiz mīelõ, – vȯļ jõvā nei kōgiņ aigõ järā lǟnd, un mitikš iz vȯdlõ tǟnda emīņ tāgiž.
Tämā attuļ sīņõ, ku kēņig-tidār pīļõz eņtš brūdganaks jõvā āltaŗ jūsõ.
Bet neiku tämā lekš piuvõko’ddõ si’llõ, ta nägțiz eņtš lind sīe lindkuodāks, – un tikkiz pivākuodā ei sieldõks neiku kūldi pǟva.
No moistõb vȯļ, ku ta sai salōlatõd kēņigtidārõks un tuoiz brūdganan vȯļ jedspēņlēmõst.
 Ni ne kariņțõst sīe lindkuodā sīņ piuvõkoddõ i’ldzõ, kus ta ka jelām ei.
Un siz īrgisti sǟl tarās ka’zzõ ka amād pūd kūldist.
Un ne jelīst vondzistõz eņtš naiskõks, ta sai ka kēņig-valst eņtšõn un ne sait jegā āigast kūldist umārd.
Mitikš jembit iz tu’l nēḑi salāndõm.
Bet nänt kōzgiņi vȯļțõ ka amād kukkist un ne kukkist vȯļț näntõn jõvād drougõd.
Pierrõ se kūldi lind to.š vȯļ järā lǟnd.
Pr 196
Vanā tikān vȯļțõ piškīst pūogad.
Vanā tikā lekš siz leibõ sōmõ voi mōŗidi koŗŗõm – midāgid ta sōmõlekš un kītiz ne piškīstõn: “Pangõd uks vi’zzõ un algõd laskõgõd mitītõ si’llõ, kamät ma tulāb un nä’gțõb eņtš karrist käppõ, – siz tēg tīedat, ku se um täd jemā.” Un ädagtiz nēḑi su’dstõ, ku mõitiz tulāb suiž un sīeb nänt järā.
Piškīst tikād vȯļț vägi kūldzist lapst un istīst vägi vāgiž tubās.
Ku jemā vȯļ järā lǟnd, tuļ suiž un kītiz, ta vȯļļi jemājemā, laz laskõg täm si’llõ.
Ne kītizt: “Se pietād, mäddõn va’nnõ-je’mmõ äb ūo, sin ēļ um vȭrõz, nägț eņtš käppõ!” Ta nä’gțiz eņtš käpā un se vȯļ ō’gi (tikān vȯļ vālda).
Amād piškīst tikād ailist un gläbist ēņšta järā, kus ne võištõ: suiž um uks tagān!
No ni ne pīlõst tegīž un mǟngist vǟgi (!) vāgiž, neiku nēḑi sugīd äb kūl, ku ne sizāl vȯlkst.
Tegīž klopīz uks tagān suiž: “Laskõgõd, lapst, min si’llõ, ma um ǟma, ma toi täddõn nōțõdi!” Ta tei eņtš iel jemā ielõn vägi līdzõgõks.
Lapst jõvā tōšt laskõ sillõ un prietsõst, ku jemā um attund, un kizīst, laz nä’gțõg ta eņtš käppõ tuomǟr, mõitiz ne uks vāldiņ äb tīetõ.
Suiž vȯļ sōnd kuskõst tikā nō’gõ un vändõn sīe käpā immõr un pistīz siz oukstõ si’llõ (uksõs vȯļ ouk).
Siz tikād vȯļț amād vägi luštīgõl, ku jemā vȯļļi tāgiž.
Käpā vȯļ piemdõ neiku jemā käpā un vȯļ ka vālda.
Siz ne teit uks vāldiņ un sizzõl tuļ suiž.
Piškõst tikād gläbist kil eņtš järā – mūḑi kougõl alā (kougõl ka näntõn vȯļ), mūḑi lovān alā, mūḑi kus ni jegā ikš šai.
Bet ikš piški tikā pugīz kīela käppõ un suiž iž muoštā kīela käp vāldiņ tīedõ (vȯļ se ka kil rikțig muļki!).
Amād tikād ta līediz ildzõ un sei nänt tikkiž jarā.
Sōrad un kīndõd ta paņ tikkiž īdõ tšuppõ un siedā seismõz tikkõ ta vägi vȯtšīz, bet iz līeda kuskõs.
Aigõ ka jembit iz ūo pǟgiņ: ta kārtiz, ku vanā tikā tulāb kuodāj.
Siz ta põtkiz kondõst järā jedspēņ – nu, laikam mõtsõ ta lekš.
Siz tuļ vanā tikā kuodāj un līediz ukst amād vāldiņ.
Ni ta tīediz, ku ni at tikkiž piškīst tikād pagālamõd.
Ta īrgiz vägi räukõ un vȯtšõ eņtš läpši ku’bbõ, bet mitītõ iz līeda.
Pierrõ ta līediz tikkiž ne kīndõd un sōrad tšupās uks allõ.
Ta lugīz lebbõ un ikš pōr sōridi pūtiz.
Ni ta īrgiz tagān vȯtšõ un līediz piškīz tikā kīela käpsõ.
Se siz tämmõn iskītiz, kui näntõn um lǟnd.
Jemā vel kītiz jūrõ, ku nei lēji, ku lapst äb kūlijid un laskijid sillõ vȭridi, bet piški tikā kītiz: “Tä’mmõn vȯļ vālda jālga un piemdi neiku jemā jālga, un mēg mõtliz mõ, ku se um sinā, un sīestõ mēg laskizmõ si’llõ.”
Siz laikam um le’bbõ.
Ne matīstõ ne kīndõd un sōrad vel järā.
Pr 206
Mēr
 Pierrõ mērõ atõ ienõd kakš mīestõ: Oldõr Matš un Kestaŗ Pritš.
Un nei ne kō’dskiņ ne kǟ’bõd un ne līedabõd, ku ne atõ kakš mīestõ.
Un siz ne atõ irgõnd kǟdõ vȯtšõs, vaņ, voi ni līedab vel mingiz rištīng.
Siz Mustānummõl at lieudõnd īd naiz – seļļi nūoŗ nai, Maḑa ni’m.
Siz molmõd ni tōkstõ tǟnda.
Un siz se Kestar Pritš um sōnd sīe Maḑa Mustānummõld, Bațk Maḑā.
Un siz Oldõr Pritš (!) um lǟnd tegīž Sōrmōl vȯtšõm – äb ūo täs emīņ vȯnd äb ītõ.
Se um siz Sōrmōldõ sōnd īd Grietõ tegīz, sǟldõ tūond sīe naiz.
Siz ne at irgõnd jellõ.
 Oldõr-kōrand um kuolm verštõ Uovižõst mō pūol. 
Pr 207
Rō’
 Ne atõ vȯnnõd tarāsõ, pǟkiži koŗŗõnd nei si’gžõ, ku voddõrst nītõb, voddõr-pǟkiži koŗŗõmõs kuolm skuțkõ, vanā Rūs (Pr) tidārt.
Un ni ne at koŗŗõnd, ni se piškimi sõzār, se kītõn: “Vaņțļõ Trīn, mis sǟl ni ratstāb!” Ne vaņțļõbõd: sūr mõltsi ibbi, mõltsi mīez – laz nä’gțõg tämmõn riekkõ.
Un ne lapst irgõbõd räukõ, ku seļļi mīez … – seļļi sū neika nīemõn, ne lapstõn ni um irm, un seļļi sūr kēļ um vȯnd vel, juo sūr ku nīemõn.
Un ne ni äb tuoḑõt rõkāndõ, ne ni īrgõbõd kuodāj ailõ.
Nei se va mīez ibīzõn sälgõ un ailõb näntõn tagān.
Un neika ailõn, nei vast piedāgt sarabūb ēņšta un nei glirr-glirr-glirr mōn alā jedspēḑõn.
 Un ni ne ailõbõd räukõs kuodāj.
Tulbõd vaņțļõm – mittõ midāgõst, ta’zzi mō.
Un se um vȯnd rō’.
Un ku ne ni atõ vȯnnõd sūrd rouvõd un nei ni um sǟl pallõn rō’-tuļ.
Un ni vaņ siz at tǟnda kouvõnd, bet mitikš tǟnda iz sō.
Un ni vel pierrõ so’ddõ at kouvõnd – va Nittõl Kōrli un ma äb tīeda, kis tämmõn at abbõl vȯnnõd.
Vanā Rūs perīnai min kītiz.
Un ta kītiz, ku se um rikțig toiž, ku ta um ī’ž nǟ’nd.
Pr 208
 Rūs (Pr) neitsõd, kuolm sõzārtõ, at lǟnõd rō’gidi ēțam nītiž – nei mäddõn jegā kievād kǟ’bõd, rejāks un kui, ta ju um ta’llõ jarā raļțõd, bet siz ne putsiņțõbõd.
Un ni nänt nīt rubīž pǟl, Tam-nīt un Pa’l-nīt rubīž pǟl, sīeb ikš ibbi, si’ņņi.
Ni ne lǟbõd täm nītst uldz ajām – vaņ, ku rō’gidi ēțab, siz ju ibbist äb kǟ’t nītsõ, siz um seļļi ka’z-āiga.
Un nei se ibbi vienūb nei pitkāks, nei pitkāks un sadāb mō’ un neiku giļžõn seļļiz märāks neiku rō’ mōn alā.
Un siz teiz Sōr-mō pois um nǟnd, ku sǟl um pallõn tu’ļ.
 Ni ne tu’lbõd sīe eņtš pǟva ȭ’dõn kuodāj.
Un sǟl Rōgžd-damā pǟl näntõn tulāb vastõ seļļi piški nai un nei doŗŗi nik pǟsõ, laz nīskõg täm nanā jarā.
Un neika ne neitsõd irgõnd ailõ, jarā ädāgõnõd, nei se piški nai sadāb mō’ seļļiz märāks neika ju rō’ ailõb gīļ-giļ-giļ un kītõn: “Sadā āigast ma um ma’ggõn un ni ma magūb vel tuoiz nei-jennit.”
Pr 209
 Rūs (Pr) neitsõd kō’dskiņ at tunnõd mõtsāst kīņ katūkst katāmõst.
Mīed at ienõd vel mõtsõ un tōți um kītõn, ku: “Ni tēg võit lǟdõ kuodāj,” ku ni äb lī emīņ vajāg.
Se um vȯnd ȭdõgs-pūol, bet glūžõ päuvõ.
Ni ne at tunnõd, Sūrmõtsā mä’g pǟl ikš um vaņțļõn immõr un kītõn: “Moštāgõd, suodā-mīed ailõbõd mäddõn tagān!” Un ni at tunnõd ailõs zōldātõd, sūrd siņņist ibbist, mingist kūž kabālt, äb sugīd veitõ, paļļõd mȭkõd un plintõd neiku spīḑõnd.
Un ni ne at ailõnd nēšti piddõz.
Un ni vaņ, ni ne äb tīedat ī’ž, kus pūol ni ailõks – või ne ni ailõks mõtsõ, või kuodāj.
Un ne īrgõbõd ailõ, ailõbõd kuodāj.
 Ni satiekõnd īd vanā naiz, va Kalnov Līž.
Ne ki’zzõnd, või Pitrõg vel um tēriņdž?
Se kītõn vastõ: “Mis tēg ni ūot?
Muļkist?
Kis Pitrõgõn midāgõst tīeb?” Un siz ne set ruoikõbõd kuodāj – un mittõ midāgõst konnõ, äb ikš nǟnd, äb ikš kilās vȯnd.
Nei siz vanād ro’vd nuorõkāndõn, ku se mūd midāgõst äb ūo vȯnd ku rō’, ku vanāst se rō um nei merkõn.
 Sūr-mõtsā-kāngaŗ pǟl ne zōldātõd at ailõnd nēšti pi’ddõz.
Pr 210
Bäs pǟtõ zōldātõz
 Ōst-perīnai (Ōst-kōrand um Loik-kilās, va’il Kūolka un Mustānum) Mari um vȯnd kōraļ.
Um vȯnd kīebi āiga un tämā ruoikõb jedsõ nīemõdi tūlda jūomõ Ǟvõrt-jo’ug-aigõ.
Un tämā sōb ni rōž jūomõ un ni ta nǟb, ku sǟl-ī’ž täm jūsõ, pȭzõ set va’isõ, bäs pǟtõ zōldātõz piezūb eņtš verist pǟdõ sīes eņtš jo’ugsõ.
Un tämā vaņțļõb set kõrd riktig vāldiņ šīlmadõks – un piezūb un piezūb, un äb tūoḑ likkõ.
Un tund kuodāj un īend rujāks un maggõn louvõl.
 Vanād ro’ud at tīedanõd, ku vanāst, ku zōldātõd at vȯnnõd kortīerõs pids kōrandidi, ku siz sǟl um vaņ toi zōldātõz raḑļõn sīe zōldātõn pǟ järā.
Un sīest siz ne at nei rēkõnd, ku se ni vel budīļțõb je’dsõ, mengiļțõb, mērkõb.
Pr 211
Va mõtsā-Lott
 Se um vȯnd nei.
Sǟl um vȯnd sīe vanā Tä’mštõn selli lāška tidār.
Ta um vȯnd nūoŗ neitst un knaš un tikkiž, bet ta um vȯnd lāška, ūoņdžõl äb ūo ilzõ nuosōnd tǟnda.
Un ni tämmõn um vȯnd tegīž brūdgana sǟl tūola-pūol Kuolkõ.
Un ni vaņ še jemā äb tō’, ku ta lǟb mīelõ, un kītõb sīe pȯisõn, ku ta äb vēļ, ku ta äb tō’, ku ta pretsūb.
Bet se pȯis vä’ggõ tōb un kizūb, mikšpierāst äb vēļ tä’mmõn lǟ’dõ.
Se jemā kītõn, ku siedā vi’ggõ ta äb kīt.
Tämšt-kōrand um Kūolka un Mustānum va’ilõ.
 Bet ni lǟb se pȯis kuodāj un ni tämmõn pūtõb vastõ ikš vanā nai.
Un se kītõn nei: “Kus sa keid, min pȯis?” – pūtõb riek pǟl vastõ, ūoņdžõl va’rrõ.
Ni ta kītõn sīe vanā naizõn – vȭrõz ta um vȯnd – kus ta um vȯnd: ku ta um vȯnd vanā Tämšt jūs kožā pǟl, bet se jemā äb vēļ šie tidārtõ tūlda, ku vȯļļi ikš vigā.
Nei se vanā nai kītõn, tämā ju siedā vi’ggõ tīedaji, ku laz set võtāg sīe neitst, ku tǟnda ūoņdžõl äb sōji nei va’rrõ ildzõ, kil ta isä’bțiji, laz set võtāg.
Ta kītõn: “Un täm-eņtš ȭ’dõn sinā tu’l un alā vo’l lāška!
Un minā lǟb kītõb sīe neitstõn, laz ta riktig si’nnõn tu’lgõ.” Ta kītõn: “Kis sa siz selli ūod?” – Tämā vȯļļi mõtsā-ǟma un tämā amād jõvād ro’vdõn tōji a’bbi vōlda, kis at jõvād ro’vd, bet slikțidi ro’všti, nēḑi ta äb võiji ienǟ’dõ.
 Bet ni se neitst um rō’ibõn tarās mōdõ, tīera-mōdõ iļ sīe pǟva, ri’ggõ-mōdõ, kui laz kītõg.
Ni tämā rōibõb siedā mōdõ un ni tulāb ikš vȭrõz nai täm jūrõ un kītõn nei: “Ku sin jūr tulāb se brūdgana, siz sinā võtā, alā sōt tāgiž!” Neitst kītõn, ku tämā ju lēji, bet ku täm ǟma äb vēļiji, ku tǟnda äb ajāji ūoņdžõl ilzõ nēmi lipšām.
Kītõn, algõ bǟ’dõg, laz set läkkõ, ta ju täm ä’bțiji.
Pr 212
Kēņig-tarā-ūrga spūok
 Kēņig-tarā-ūrga, se vȯļļi ka Spūokõd-ūrgaks ienuttõd.
Kakš mi’nnõn tuntõbt neitstõ at tunnõd Irēld päp-moizõst, at sōnõd iļ ūrga i’ļ ūrga i’ļ un at nǟnõd, ku bäs pǟtõ zōldātõz um tund näntõn tagān pi’ds rāndanaigõ pids broutštõd-riekkõ.
Neitsõd at ailõnd Sīkrõgõl – sǟl lōjad jūs se zōldātõz um ka’ddõn jarā.
Amā āiga ailõn glūžõ nei ki’lgs näntõn iņīz.
Pr 213
Bäbbõrd-tarā-ūrga spūok
 Fīrmaņ Maŗi um vȯnd Sǟnagõl Pouļ-kōrands pa neitstõks un ni ta tund ȭdõn Pitrõgõl jemā jūr.
Tulāb pids randõ, sōb Ud-ūrga lōjad jūr – un ni sugūb tämmõn rānda pǟl ikš vǟrpiļ jūrõ, neiku selli vo’l-vǟrpiļ, kus nei kuolm-kimdõ stuopõ vȯļtõ si’l lǟ’b, īrgõb vīerõ tä’mmõn tagān, neiku pigā äb ra’b tä’mmõn iļ kūonda, sǟl-ī’ž jūsõ.
Un ni mis tämā ruoikõb jo kierdõ, nei vǟrpiļ ka jo kierdõ, neiku tämmõn kūondad jūs ī’d (Maŗi ī’ž itkīz un kītiz).
Un zin ku um sōnd Bäbbõrd-tarā-ūrga, sǟl äb ūo tund i’ļ, sīņ um ka’ddõn järā.
Un siz ta um sōnd eņtš jemā jūr – un siz neiku jegā ibūkš tutkāmõs un tilkõn ve’iž.
Siz ne vanād ro’vž kītist, agā se um vȯnd rō’ – nei neiku vanā Ōņan ne blekid at vīerõnd tagān.
Pr 215
Kuolm vȯn-je’mmõ
 Īd mīen um kūolõn nai järā un sīen um vȯnd vägi knaš piški tidār (nekā izānd-kȭrdast).
Un ni vaņ võtāb tuoiz naiz.
Ni vaņ ka tegīz sugūb tidār, bet se äb ūo knaš.
Ni nänt sōtõb skūolõ īņiz, bet sīen um neijen kievām pǟ, sīe knaš skuțkõn, un pǟgiņ võib oppõ.
Kazābõd, kazābõd, ku ni īrgõbõd ne brūdganād jo tūlda.
Pr 216
Nōvõ
 Didrik Olmaņ Otā-kōrands (Pr) mingiz sadā āigastõ tāgižpēḑõn, je’dsõ min sindõmõt pǟgiņ, tämā um tund kilāst kuodāj un pand ma’ggõm.
Ni tämā kūlõb, ku ikš tīeb uks vāldiņ – kūva’l īe um vȯnd – piški knaš neitst tulāb tu’bbõ, vāldad ō’rõnd sǟlgas – un ni lǟb sīe äļ jūr, kus um vȯnd ikš piški läpš, Didrik veļi pūoga – un nei se neitst ǟltab siedā ä’llõ nei dūšig.
Un ni tämmõn nei kīebi, nei neiku ikš va’llõn kīebi vietā: mis se ni um, kust seļļi um tund?
Un ni tämā um vieddõn pǟ pǟl dek, algõ ta nǟgõ, – un ta ikštõz nǟ’b.
Un siz ta um mõtlõn, ku se ni riktig äb ūo, ku se ni mingi ǟ’nõz um.
 Ūoņdžõl vast ūomõgt ni ta um īend ma’ggõm rōz.
Ni at nūzõnd ilzõ munt – läpš rujā, neiku iļ kuolm pǟva kūolõn järā.
Se neitst siz um se nōvõ vȯnd.
Pr 217
 Ta’llõ, sūr kīlmaks vanā Lintsiņ (kakš kazāmtõ jo vanā äb ku minā) um lǟnd ūoņdžõl va’rrõ broutšõn Dūoņigõ.
Un ni tämā kūlõb, ku mõtsās jõvā nei dūšig raḑļõb.
Bet ni ta lǟb vaņțļõm, kus nei kīlmaks nei va’rrõ ra’dļõb.
Un ni ta lǟb sidāb ibīz vi’zzõ un lǟb vaņțļõm.
Un ni raḑļõb pūḑi – piški tuļ jõvā palāb – un seļļi sūr mīez vāldad abbõnd almõl bikšõd vitsõ – un raḑļõb pūḑi un panāb tu’l pǟl, vīb tu’l pǟl sīe pū.
Tämā tōb īrgõ järā ailõ (tä’mmõn pavissõm ku’ž bikšõs) – no jah, ku um järā ädagõn mõtsās (siedā ma ju ī’ž kūliz, ku ta nīžõz Nittõl kōmars).
 Bet se kītõb: “Alā kartõ, alā kartõ, tul ka istām min tulnāigõ un peislõ!” Bet vanā kītõb: äb tūoḑ, äb tu’oḑõ.
Bet ni äb tūoḑ lǟ’dõ kah, äb ni tūoḑ ītõz, äb tuoistõz.
Ni um se istõn blek pǟlõ un võtāb smēkõb sūrdõ pīpõ.
Tuļ ni palāb knaššõ, un ni tämā īrgõn nei neiku dagaršpēḑõn, nei neiku kippõks jo kōgaz.
Se kītõn: “Ma ju nǟb, ku sinnõn irm um, bet sinnõn um istāmõst minnõn kilgõ.
Un istõn, siz ta um lǟnd istõn, jālgad kil at ve’ržõnd.” Se raḑļiji ni um ki’zzõn: “Mis sin sǟlgas ka um, kōskõ ka um?” Bet tämmõn um vȯnd piški kōskõ sīe plaškõn a’llõ, sīe vanā Lintiņõn.
Un ni tämā um kītõn: “Siz sa võid bro’utšõ; ku si’nnõn äb vȯlks se kōskõ, siz sa võikst lǟdõ jālgiņ.”
 Un ni ta um lǟnd un irgõn broutšõ.
Un ni um nagrõn mõtsās amā kurkõl: “Ak sa muļki, ak sa muļki, ku sinā ist muoštā viļļõ prațțõ!” – kuolm kõrd nei nuttõn.
Un siz tämā um rūoikõn broutšõ.
Un siz vaņ nei ne vanād-ro’vz kītõst (~rõkāndõst), ku voi se ni um vȯnd kīlma-tōți, voi se ni um vȯnd rō’ (~rō-tō-ți), ku ikš tōți ta um vȯnd.
 Un ku ta ni um broutšõn ȭ’dõn kuodāj, ni ta äb ūo emīņ siedā riekkõ tund.
Tuoiz ūomõg ni ta um võttõn tuoiz mīe īņiz un vȯtšūb, – äb-iț äb līeda siedā kūožõ emīņ.
Sīe līedab, kus ibbi um vȯnd vi’zzõ si’dtõd, bet ku’ožõ äb ūo, kus se tu’ļ um pa’llõn.
 Ō’gi līti a’m um vȯnd sīe tōțin sǟlgas.
Ta um kītõn: “Minnõn äb ūo kōskõ vajāg, ma um tuln-aigās mūžõm, bet sīen um vajāg, kis broutšõb.”
 Un siz se Lintiņ um neijen zǟlõn, ku ta äb ūo jel võttõn īd si’d pīpõ smēkõ un äb ūo pūtõn tǟnda, ku ta um istõn pand täm eņtšõn kilgõ pū pǟl.
Bet ta um vȯnd nei järā ädāgõn.
Un siz emīņ sīe pǟl ei, ku se um vȯnd rō’.
Ta vȯļ ǟnõz, ta sīlmad je’dsõ nei tei.
Pr 218
 Vanā Ruotš (V) um tund saks-tīest kuodāj pūolpǟva ȭ’dõn, īezõ nei.
Ni rānda pǟl sugūb vastõ ikš šūr zōldātõz un pidāb ibīz kä’d jūs un tulāb tä’mmõn vastõ.
Ta e’žmõks midāgid äb kārta kah.
Pūtõb vastõ, sūr pōļaz mȭk kä’dsõ.
Ta ni tōks rōz kīerõ riekāigõ, bet se zōldātõz pīļõb kuoḑõn vastõ, neiku ta äb või kīerõ.
Un ni kītõb: “Vanā, īe paikõl un saraḑḑõl min ibīzõn pǟ mō’!” Vanā äb tūoḑ mittõ likkõ, neiku ve’ŗžõb.
Un tuoistā kõrd kītõb – ta äb tu’oḑ, kuolmõz kõrd kītõb – ta äb tīe.
Un ni ta īrgõb lǟdõ, ni kītõb: “Sinā vanā teid-sīemn-āiga!
Sīnda teid at siedā aigõ sōņiz sīenõd un laz ne sīegõd vel, kamät sa kūolõd!”
 Un sa kūlõd, tämmõn at vȯnnõd teid sǟlgas, kamät ta kūolõz.
Un siz tegīz nei kītist, ku se um vȯnd rō’.
Un ta muļki iz mūošta savõttõ! 
Pr 219
Vanā Dūk mōlõ vȯnd juvā jūoji, tund Duoņigst kuodāj broutšõ, jūobõn.
Un ne pūošõd at lǟnõd siedõ āndam, at kūlõnd un at izglōibõnd.
Pr 221
Ikš piški neitst Pitrõgõl um kaitsõn lambõdi.
Un ni ne at kītõnd, algõ ni emīņ kārtag, ku ni līji lem.
Un sīe naizõn um vȯnd jūrstõ, sūr kōņtš pǟlõ, un sǟl um vȯnd pǟva, nei knaš pǟvaļki tund uldz, neiku ta um võttõn sīe kōnd mōzõ.
Un ni ta um tund kuodāj un neijen um vȯnd lem āiga.
Un vaņ šiz ta um iskītõn, mis sǟl um vȯnd un mis ta um nǟnd.
Un siz ne at pierrõ lǟnõd jālgabõ sīe päppõks.
Pr 223. Miertōți.
  Ne ātõ vȯnnõd siļkvõrgõdõks mie’rsõ.
Un ni vaņ viedāb uoņdžõl siļkvõrgõd uldz, kakš vȭrta sōb laijõ, bet se kuolmõz võrgõ um neijen smagā, ku pigā äb sō i’ldzõ.
Un ni se võrgõ tulāb i’ldzõ un nei sma’ggõ, bet tulāb-tulāb ildzõ - neijen sūrd zirmist ibūkst, ku neijen irm ēțab, mis se ni u’m, - un rišting pǟ nustābõd ildzõ.
Un ni (u)m rišting tikkiž pūdõks.
Un ni pigā vaņ sīe irmkõks laskõks tāgiž vaņ sīe.
Bet se nutāb: “Alā lask min tāgiž (se rišting), minā tō’b täd miermīedkõks tīedõ īd sǟdõmõz.”
  No, ni nustābõd laijõ.
Ni (u)m lōjas.
Bet ni ta kītõb ne’i: “Tēg mīnda tōžt apnagrõ tämīezõ…” - N(e) ātõ vaņ nei rõkāndõnd, ne nūord, ku ne mierrouž at set vanāro’uv mōņõd; ku sōkst kä’ddõ, ne nuopieksast nänt.
Un vanād teiž at kieldõnd, ku algõ nei rõkāndõg.
Un ta (u)m kītõn: “Nēḑi nūoŗi mi’nnõn zǟl äb ūo, bet tēg vanād, kamät tēg līt jeltsõ un kamät minā līb je’ltsõ, seņtš me’r līb rīkaz, täddõn līb jõvīst.
Bet äb tīeda, kui ne nūordõn līb.
Ne ātõ nuoŗd (!), un mädn (~män) ka lībõd ikškõrd nuoŗd.”
  Un siz ta (u)m kītõn ne’i: “Apvaņțlõgõd ī’ž: kui at mō pǟl pilsǟtõd un ro’uz, un nei täsā vied allõ ka neiīž - neiīž mēg jelām.
Neiku mō pǟl at sodāmīed, nei miersõ viedsõ k(a) at sodāmīed un neiīž mēg lǟm soddõl un mu-mu kēņigidi vīndam.
Bet ne nūoŗd mō pǟl, n(e) ät tōtõ emīņ mie(r)roudõn guodõ andõ kui pietulks, neiīž neiku täd lōjas tämīez, ne mēḑi apnagrõbõd.
Un mäd sodāmīed siedā kūlõbõd, kis at vakț pǟl.
Bet ku nei jelātõ, slikțid aigḑi tēg piejelātõ.”
  Nēḑi um vȯnd vīž mīeztõ lōja pǟl.
Un siz ta (u)m kītõn īd vanā pǟl: “Sinā vel kūolõd ku kalād lībõd miersõ, ku sa līd pasiend, bet sin lapslapst sōbõd vel mieraigās nälgõ nǟdõ.” Ni ne vanād mī’ed at rõkāndõnd, mikš siz nei, mikš siz nei.
Ta (u)m kītõn: sīestõ nei, sīestõ nei, ku ne äb pidātõ emīņ siedā tǟvžiņ, neiku vȯlks pidāmõst.
Un siz ta (u)m kītõn: “Noh, ni ma (u)m kītõn, ja tēg mierroušti guodsõ ildõst nei äb pidāt, siz äb ūo jõvīst.”
  Ni ta (u)m pand, laz laskõg täm mierrõ tāgiž, ku tämā um vanā kēņig.
Un täm ni’m um Limān Dīna.
Se (u)m vȯnd se mier kēņig.
Jegās miers um eņtš kēņig un ne sodīkšõbõd.
Kummiz a’b pǟl at vȯnnõd sūrd knaššõd mierkōvõd un ikš rīndas.
  Nei nīžõz Ābuol Jaņi tämtallõ, ta (u)m vīžkimdõ kō’dõks āigastõ vanā un vȯļļi kūlõn sīe eņtš izāizā kä’dst, se jelīz Užakilās, tūolapūol Väntõ kuolm piļgõmt. 
Pr 228
Īd naizõn tidār um vȯnd rujā jōḑõks.
Un ni vaņ tämmõn um opātõd, laz ta ni läkkõ võtām nēḑi tūrska nōļgidi, ku ne ka at jõvād, īdõks tūrskast laz võtāg.
Pr 229
 Jūrikš-pǟva ȭdõn at tunnõd kuolm piškīst neitstõ lambiļḑ kuodāj, lambõdõks.
Ni ne vaņ nai nei īebõd vaņțļõm, vaņ nǟbõd, kus se um vȭrõz.
 Ni ne lǟbõd ildzõ, nǟbõd, ku um piški knaš līedõst krūonõ pǟsõ, un ne līedõd at vȯnnõd īr-kūora-līedõd sūrit.
Ni ne lǟbõd vībõd eņtš joutõ kah.
 Un siz nǟt (= ne at) vīnõd jōņ-ȭdõn tegīž krūonõ tämmõn sīņõ.
Un siz ta um tegīz sǟl istõn, bet ni um vȯnd kuplā krūonõ un ēdrõmidi jūsõ.
Un ni ta um notiennõn nēḑi, ku ne ni tulbõd, un ni ta um kītõn, laz ne tulgõd iļ piškīz-mōŗ-ȭdõg tegīz apvaņțļõm tǟnda (ku īrgõb naggõŗi võttõ tõrg um).
 Un lapst lǟnõd tegīz, bet ni laz võtāg emīņ mūḑi läpši ka īņi.
Un siz at lǟnõd nēḑi kūž kabāltõ – nei-jen nēḑi sīes kōrands at vȯnnõd.
Un siz um vȯnd umāŗi, krūonõ umārdõks un puțkõdõks, un siz um andõn lapstõn vakā-täud umāŗi un siz kītõn: “No siz tulgõd mīnda vel vaņțļõm iļ mikiļ-pǟvad ka!”
Un ni ne lapst at lǟnõd – no ku nei jõvā drougõz um.
Un siz nei ne lapst at kǟnõd kuolm āigast.
Iļ mikiļ ne krūonõ līedõd at vȯnnõd vīrist, puțkidi um vȯnd vel kil, bet vīrlikist at vȯnnõd.
Äb ūot vīlkatõkst vȯnnõd, ta set um nei kītõn.
Ne at kǟnõd nei vast ȭdõgt, ku um vȯnd vel vālda, pǟvakš ju se um vȯnd.
Pr 230
Lōnd-tarās (Pr) kakš piškīst neitstõ at kaitsõnd lambidi, kievād.
Ni tulāb mõtsāst uldz ikš vanā nai un skuțk, ikš piški neitški tegīz īņi.
No pūol-pǟvan, siz sin ǟma ūdõb kakidi, siz sa tūo mä(d)n kah: nēḑi se piņ šīeb.”
Un ni se ikš ǟma um kītõn: “Minā ju riktig mõtlīz, ku pūol-pǟvan um kakīdi ūdõmõst.” Un ne lǟbõd um vībõd nu kakūd – skuțkid äb atlaskõt.
Un siz, ku man tulān uldzõ, kīen se vȯņ līb vēļḑõd, se sōb tegīz.”
Un ne tunnõd kuodāj un vanbist vȯndzist, luštīgõl.
Un min ǟma kītiz, ku siz vel ne vȯļļid jellõnd sīe rōkõks.
Se vȯnd siz, ku min ǟma vȯnd vel piški skuțk. 
Pr 231
Siz ta vȯļ glūžõ pagalam.
Lapst äb tīedat.
Un se ni lǟb kītõm, ku se nai um sǟl pagalan, nänt vāškist-atlōka jūs.
Un ni, ku ne lapst lǟbõd aitõ, ukš vāldiž, ni um ailõn ka ikš piški vīri lind sīņõ aitõ – at nēļa lapsta vȯnnõd.
Un ne lapst vel sǟl at ni jūsõ, rõkāndõbõd, raukõbõd – jemā īrgõb likkõ!
Perīnai, se um zǟlõn diezgan, ku se zārka äb ūo vȯnd vaļmõz un vȯlkst pannõd täm zarkõ: ta ju um vȯnd diezgan slikț rištīng sīes kilās, No, un siž ju ta um jellõn teiž(?).
Pr 233
Ni se kītõb, ku ta um nei nǟnd.
Ni ne ratstābõd kuodāj un ni ne kītõbõd, kui ni um vȯnd mõtsās täm-īezõ.
 Un ni tegīz ne at spēļõnd tuln-aigās kōrtidi.
Kus tēg līt, sǟl ma ka līb.”
 Un ni pȯiškist lǟbõd luštīgõl kuodāj un kītõbõd, ku nei um vȯnd, ku ni um ȭdõn vajāf šnaptõ.
No, un šiz ju ar iļ šie pǟva-vaņ pǟgiņ šnaptõ at vīnõd.
Un siz at vīnõd šnaptõ un ikš perīnai um ūdõn lemḑi leibõ, un siz at vīnõd pīrak vel.
Un siz neika at sīenõd ȭdõgiži, nei at vȯnnõd jūsõ – mīez un kakš pōlakõstõ un piški – äb kui sūr, äb piški ka – mǟrõn nai.
Un siz at amād lǟnõd jedspēḑi.
Nei ta um vȯnd.
Vel mäd aigiz jetīst nei.
Se vȯļ piegiļizā eņtš lapstkõks un naiskõks.
Bet kievād näntõn vȯļļi väggõ jennõ ailõmõst – amši puolis kūliji, kus ibbist vȯļļid kīeladõks.
Ta um kǟnd nei vȭlastõs ta um kǟnd. 
Pr 235
Un ni tämā äb tūoḑ ka – ne jelāid at sǟl – äb tūoḑ kuodāj lǟdõ.
Ku ta ni nei mõtlõn rōz aigõ, ni tund jūrõ selli nai, piški mǟrõ nai (sūrd ju ne äb ūotõ, mitikš äb ūo nǟnd selliži sūŗi) un ni um tund tämmõn jūrõ un kītõn: “Mis sa kārtad?
Un siz ka sīe sigžõ vȯnd neijen mōŗidi, neijen mōŗidi, ku mǟdõltõb. 
Pr 236
Un kīt: laz ni strōdnikād sīegõd un jūogõd!
Alā mõttõl, ku se um buŗā, neika min kilālõst rõkāndõbõd, bet sīe minnõn um nuovēļõn vȯnizā eņtš jemāks.
 Un siz se izā um kūolõn jarā un pūoga um võttõn nāista.
Un ni vaņ jelābõd jõvīst un se nūoŗ nai, se sīest ažāst midāgid äb tīeda.
Un se mīez vaņ oanāb nei, laz ta nei tīegõ.
Un ta um tīend, ta um kūlõn.
Bet se mīez kītõn nei: “Laz strōdnikād sīegõd.
Un ni ta pugūb sīņ piedrõb jūr – ta nei nǟb, neiku sǟl midāgõd vȯlks.
Voi mīez sin sōtiz?” – Äb ūo sōtõn.
Un nei ja sa mäd opātõkst pievõtād, siz sa jelād jõvīst.
Un siz ta äb ūo lǟnd emīņ kunāgist nēḑi sīņõ aiztiekõm.
Un siz ne at jellõnd vägi jõvīst, un rikkõn eņtš igā.
Pr 238
Pitrõg-kilās Kūškõl jellõn vanā neitst Vȭŗța (kakš kazāmt tāgiž-peņ).
Un ni se Vȭŗța um istõn kōraļ – ne nīemõd sīebõd vigāsõ un īž istāb kāngaŗ pǟl.
Tarād-tāgiz-vigāsõ.
Ta um siskõn nõggõlõks suormõ un ni vȯlks sōmõst sīe serk vaļmõks, bet äb või.
Ni ta kītõn, ku nei um, ku sūorm pȯdūb un ä või umblõ.
Un ni um serk nai aššõ vaļmõz, ku mittõ äb ūo mõttõltõd.
Un kītõnd: “Ku sa tulād, karriļ mūpõ, võtā kakš šerkõ īņiz!
Un ni nīemõd at sīenõd neijen pāikal, ku kunāgid äb ūot neijen pāikal sīenõd.
Un siz ne ka at vȯnnõd vȯnǟma lapst.
Pr 239. Mierkēņig.
  Pitrõgõl at vȯnnõd miersõ nēļa mīeztõ, kuolm kazāmtõ tāgižpēḑõn.
Sīe īdõn ma mǟ’dlõb vel ni’m: vanā Sīmõ Indrõk.
Ni n(e) at nuoeitõnd võrgõd knaššõ si’llõ, kievād vȯnd.
Bet ni ne nei kūlõnd seļļiz mõga neka miersõ vȯlks, vie’dsõ seļļi mõgā.
Ne vaņțlõbõd amā immäŗ - midāgõst äb nǟ’, bet seļļi mõgā u’m.
Ni nänt lōja jūšt järā nei ikš ši’l, kus nūzõb ildzõ vālda mīez - neika vālda meitõl immõr, seļļi, un mõltsi krūonõ pǟsõ un īdõks kīņḑõlt, īdõks tūlda neika kīņḑõld pǟ pǟl.
  Un nei ne ädāgõbõd nei, ku pigā um sadāmõst laijõ mō’.
Ne kakš mīezt at vȯnnõd i’llõ, kakš vel ma’ggõnd.
Bet ni ne aijõnd: “Nūzõgõd ildzõ, täsā um brīnõm.” Ni ne kītõnd, ku nei ne at nǟnõd, ku viedāmõst võrgõd uldzõ un sȭidamõst aš-aš aigõ.
  Kamät ne nei sǟl teļļõbõd, tūoizta kõrd tulāb se rišting vied pǟl.
No ni ne amād pavissõm ve’ŗžõnd.
Lǟnd vied si’l teiž.
No ni um võrgidi ildzõ viedāmõst: mēg ūom seļļiz kūož, kus jumāl äb tō’.” Ku ni kuolmõz kõrd nūzõb se rišting, ni pavissõm räukõbõd amād.
  Un ni ku ne ni räukõbõd, ni nūzõb ikš tuoi (se ni lǟb tāgiž): “Algid kārtagid - mäd kēņig sōb krūondõd, un veijõgõd vȯndzõst ūomõgt sōņi un kaļḑi tän (!) līb diezgan un tēg līt vȯndzizt mīed tämīezõ.
Un ku tēg tu’ltõ tegīz mierrõ, siz sīezõ vieddõ ēțagid tegīz võrgõd un siz täddõn līb ka’ļḑi pǟgiņ.”
  Un siz vȯnd ūoņdžõl neijen kaļḑi, ku lōja um set knappõ attuond aigõ.
Se tuoi um vȯnd neiīž vālda rišting. [Se (u)m vȯnd mingiz sadākimgõnd āigastõ tāgižpēḑõn.
Sīe ma kūliz Upmaņ Līž kädst.] Nä, un siz ta (u)m kītõn: “Nei ku tēg jelāt mō pǟlõ, nei mēg vied allõ: män at neiīž kēņigõd un tikkiž.” 
Pr244
Pr245 
Jõugõ-ǟma
Se um võnd Pitrõgõld Rānda-kõrandst at lǟnõd lapst gilgõm, min aigiz lapst.
Un siz at lǟnõd järā, ni um irm ka.
Un ni lapst tōbõd ailõ kuodāj.
Un siz ta um kītõn, ku se täs um täm nīn un ta vȯļļi jõugõ-ǟma un ta vȯļļi piški kēņig.
Un ni ne lapst at jūokšõnd kuodāj, laz sur-rovz tulgõd ka ni vaņțļõm. 
Ku ne ni at tunnõd, ni äb uo mittõ midagid, äb ikš äb uo nǟnd.
Un siz vel paldīņ vel kītõb nei ne kȭnka-pakkõld pǟl: ne at jõugõ-ǟma ibūkst.
Pr246
Un ni um ikš miež, vana Dēļak (kolm kazamt tāgiž-pēņ), lǟb kōvam) – vāņ.
Sǟl äb uo joug kougõn – seļļiz piškīz grōv, vāņ, laz veiž jūokšõg jougõ, algõ ne naggõrd upāndõgõd. 
Bet ni ta um sīe grōv nokouvõn, ni ta lǟb vaņțļõm, või se joug riktīg randõ jūokšõb agā sǟl rāndas se joug ka um vizzõ dämbõn.
Tämā um mõtlõn, ku se um va sūr-Pētõr – sǟl voļ Pitrõgõl ikš seļļi miez, sai nuttõd pa Sur-Pētrõks.
Ta kil um lāška, kui ta ni um tund jougõ kōvam?
Nei ta vel um mõtlõn.
Un ni ta lǟb jūsõ.
Ta andõn tämmõn [teksts latviski].
Kītõn: “Nei sinā kunā(gi)d alā jellõ!
Bet min veļ kalḑdõn täsā ka um rēk: mūḑi lǟb un mūḑi tulāb pids siedā jougõ, ne lǟbõd ja vāšti jougõ peislõm, ku näntõn mierz um kīlma.” Un ni vaņ kītõn: “Li set kuodāj!” kītõn sīe vanā Dēļak pǟl.
Un nei se miez um jūs – un nei se kōvaji kadūb järā.
Ta um kīerõn rō sīlmad mierrõ – um kōvaji kadūb järā.
Pr247
Bet se um kītõn: ta äb tīeda, ta seļļizt ažḑi äb usk.
Un ni se kītõn: “Siz sina uod sūr buŗānikā.” Toi kītõn: “Mina äb uo sīe ma um jumālõst nopallõn.
Un ku min tōți sīe pīedrõb tei, siz ju võn-izā um andõn seļļiz piškīz kärp, laz ta sīe pangõ täpand alā.
Un ku ne nojūobõd, un se ni läb eņtš kuodāj.
Ni ta ailõb kovai un nutāb un, laz glōjbõgõd.
Un ni um se perīmīez kītõn: “Ni ma uskūb.”
Bet ni ta um sǟdõn siedā perīmieztõ: oks tämā ka sōnd eņtšõn seļļizt ri-kitait, tämā ka uskõks, un oks ta ka sōnd.
No un siz um se perīmīez ni rõkandõn eņtš rī-tōtõks.
Un se um kītõn, se rī-tōți, siz tämmõn vȯļļi eņtš vaņimiz puoga sōtõmõst sīņõ, bet ta vel äb usk, või ta vȯļļi riktig rištīng.
Un lǟnõd vaņțļõm, un akurāt, kus at kīldõd vȯnnõd un tikkiž vel – un ni ta uskub. 
Un ni se puoga um sǟlõ – se rī-tōți um tȭjtõn, ku ta ni sōtõb sīe eņtš puoga sīņõ.
Bet puoga um tund taļšpivādȭdõn, um ailõn tōți jūr ȭdogiži sīem – at unmõnd jarā.
Pr248
Un ni um sīņõ ne pūošõd alz tōnõd sīeda daņtšõ tīedõ, sīezõ piedrõbõ.
Un ta ni vēļõb.
Ni ežžõm-pǟvan, ni lǟb – perīnaizõn um vȯnd sūr tidār un vel neitsidi um tund – lǟnõd mōŗidi koŗŗõm.
Un siz tegīž um vȯnd, ne at tieudõnd, ku ikš koig um strandõn sīņõ un siz um se kaptēn jēmand upāndõn järā, emīņ um nēḑi rovšti upāndõn.
Un se um sōnd sīn-iž mattõd – vanešt ju äb uo seļļizt sieldõmt vȯnd.
Pr249
Un ni tämā istõn – seļļi mierst aigõ-tund baļk um vȯnd – un tämā istõn sīņõ pǟlõ.
Sǟl män vȯļțõ umārztarād un ruožõdtarād un ni män äb uo mittõ midāgõst, kamāt notīeb ūd.”
Un se piškimi um neijen itkõn un se sūŗimi um rõkandõn.
Siz ta um no-itkõn un irgõn lǟdõ Kūolkõ.
Un siz se baļk, vaņ kus ne at istõnd pǟlõ, se um vȯnd nei kōvi – vaņ kōgiņ vȯnd miersõ – un se vȯļļi ka nänt nīn baļk, nänt nīnst. 
Pr250
Ikš mīez um lǟnd Kūolka sakst-tīezõ.
Un ni ta vȯdlõb un vaņtlõb, või ni vel tulbõd uldzõ, – äb tūltõ.
Un ni vaņtlõb, või sǟl kūožõs um midāgid mōsõ, – mittõ midāgid.
Un ni täm eitõn seļļi irm un siz ta um irgõn lǟdõ jeds-pēņ.
Nei ju kougõn.
Pr251
Pȭzõ-äma
Rūs (Pr) vanā perīnai kītiz: – Vaņ ni um teiz ikškõrd vȯnd.
Un ni ne lambõd at ni nei knaššõ sīenõd un ni vȯnd sǟl – sǟl at seļļizt sūrd gadāg-pȭzõd, vȯļț vȯnnõd.
Un nei uzreiz sīest pȭzõst sūr ōgi lind uldzõ!
Un nei sīe sūr jōsõn sälgõ!
Un siz ne rõvd at kītõnd, se mūd äb uo vȯnd ku se pȭzõ-ǟma: ku se vȯlks vȯnd mingi lind, siz ta äb vȯlks rõkāndõn.
Un nei vaņ siz sīestõ pȭzõst sōb kārtõd, ne lapst kārtobõd.
Pr252
Mur-ǟma
Īd naizõn ātõ kolm tidārt.
Un ni sīe vaņi-mīz tidārõn um vȯnd brūdganā – seļļi brangõ, rikāz, amādõn tīkõb.
Bet se jemā ni um maņņõn – ne kōzgõnd vȯlkstõ pandõd vel jo kōgaz – bet se jemā maņub, ku äb uo riktig.
Vanāst ju se um vȯnd sūr uid.
Un siz um vȯnd nuoi puõga. 
Un toiz āigast sīe aigiz kūolõn miez järā, sīe jemān.
Un ka līb jõvīst.
Bet siedā alā kīt, kīem pierāst, kis zārkas magūb.
Bet ne kolmõn alā vēļ tidārõn lǟdõ, kolm tulbõd īd-toiz tagān, nēḑi tēg tundõt, bet se neļļõz tulāb, sīen laz tidār läkkõ, sīe minā līb täddõn sōtõn.”
Un nei um vȯnd.
Un nei se poiss kītõn, kui tämmõn um vȯnd.
No, sa ni uod nuoi, sa ni līd ārga, võta tōți ka īņiz!”
Un nei ta ni, se lǟb teiz jeds-pēḑõn, un tämā mõtlõn, ku se um täm ǟma sōzaar toiz kōrandst.
Un nei vȯnd.
Nei pois mõtlõn: “Või mīnda tōvaz, oks siedā set minā sōnd!”
No ni ne tīedižt rōz teiž vȯdlõ.
Pois um mõtlõn: “Mäd konnõ äb uot nei vāldad, ne vȯļļid ju jõvād rovd ku mēg.”
Nobroutšõb – nǟb, ku at vȭrõd rattõd, vȭrõd ibbizt sīebõd sǟl, ku ni ta broutšõb.
Maggõnd sǟl ie, toiž pǟva kuodāj, un siz teiž tāgiž un pannõd nutām un tienõd kōzgõnd un väggi jõvā un väggi rikāz-jelāmi um vȯnd. 
Säl-īž äb kougõn ikš joutõm nai um jellõn eņtš tidārõks eņdž būdõs.
Un se jemā um vȯnd kōgiņ rujā un ni um kūolõn järā.
Un ni vaņ pivā-pǟvan sōb mattõd, bet sīe tidārõn äb uo nei-jen, ku mis ta võtaks immar, ku vaņ kālmad pǟl lǟdõ.
Un se mur-jemā um novīnd sīe villiz sīņõ un kītõn, ku sīe um se perīnai um sōtõn un ku laz ta ni pidāg.
Perīnai tīend (!) nei, kui ta um opātõn.
Un ku tēg min opātõkst kūlõt, siz tän jegā reid jõvīst lǟb.” Un nei ne siz at jellõnd sīes kōrands nei neiku kätā āndõs.
Pr253
Rek-ǟma
Sǟl um vȯnd sūr sīlda ka.
Un ni at lǟnõd un nei um vȯnd.
Un se perīnai um vȯnd nei vȯndzi, ku ta ni um sōnd ne neitsõd – tidār no järā kuolõn.
Un se toi um ka um īd strēk jellõn un tund eņtš vantišt jūr kuodāj. 
Rūs vanā perīnai nei nīžõs.
Pr254
Rek-izā
Un ni vaņ ne sietõnd ibiži – minā mõtlõb – Liedõd-mõtsa (= Lap-mēž) kruogõs.
Un siz ju vanāst vȯļ seļļi uņțapaiḑi kah, kis nēḑi rek-mēḑi nei aplōpõz.
Mingist rekkõ ni broutšõks –vaņ ikš rek um lǟnd līdzõ rāndaks, vaņ, se rek um vaņ selli ju kõlaks vȯnd – un toi lǟb pids mõtõ, sǟl vȯlks ju kūoḑõn, bet sǟl um ītõ kabāl seļļiz uņța-pajdi.
Un ni ta um kītõn nei: “Broutšõgõd tēg rānda-rekkõ, bet sǟl mõtsa-rekkõ paldīņ notīkõbõd brīnõm ažād.”
Un nei ne siz at tīenõd.
Un ne at knaššõ nobroutšõnd.
Siz vaņ ne īž at rēkõnd, kis se ni vȯiks vōlda, – seļļi īž-mūodõ rištīng, ērmig seļļi.
Ne ka ju īstõn sīe mīel jūr äb uot sōnõd, kis se ni um vȯnd.
Pr255
Sīkrõgs vȯļ ikš vanā pois Kōrli Klamberg, ta upāndiz järā jõvā amnīggõks (ma neiz tǟnda un kūliz, ku ta īž kītiz).
Un ni ne at tunnõd Sōrmõldõ iļ ibbistõks un ǟrgadõks.
Un ni täm sõzārmīez um jedsõ nēḑi tund uldzõ.
Un ni ne mõtlõbõd, ku se ni um täm sõzārmīe lōjast sōnd uldz un vȯigõb Sōrmōlõ tagīz.
Un ni nei akkõkst un kuigid äb vȯitõ un ourõbõd, laz tulgõd aigāstõ tagān sīe ibīzõn. 
Un ni ne kierõbõd ka sīe lōja.
Un nei teiz āigas mõtlõbõd, ku sīe Klambergõn um īekõn uldzõ, un nei ka ruojkõbõd.
Mingiz kōdõks sīlda sōņ ät sõidõnd, ku sīeda äb või novȯidõ, ku se um mier-ibbi. 
Ne at mier-nīn izāndõn.  
Pr 256 Mer-ibbizt
Mer-ibbizt – nei knaššõ ne mūoštajid daņtšõ neika franksēz.
Kievād se um vond.
Ne at lǟnõd iļ rišt-pǟvad Kuolkõ lōtõl, ne Ruotšõl jelīzt, ne Ruotš-pūogad – min vanā Reffan īž stōstõz.
Un ni ne nǟbõd, ku um sūr lēgõr, – või ne ni at nīemõd, või ibbizt – ku sūrd jelājd at rānda pǟlõ.
Bet ni ne lǟbõd ju le’žgõl, nǟbõd, ku äb ūo riktig, ku sūr lēgõr um siņīži ibīži un ikš mīed-pūoļi ka u’m.
Un ni lǟb jūrõ – ibbizt, mingiz pōr kimgõn (!).
Ni ne lǟbõd sīe mīe jūr, se um pīlõn Kūolka pūol pistõ jūsõ, sūr pōtõg käds.
Ni kītõnd, ku laz āndag näntõn (ne at nēļa vonnõd), ku laz āndag näntõn, ne ratstābõd Kuolkõ lōtõl – nei neka jūokõ pierāst. – Nēḑi äb võiji andõ, ne voļļid kēņig ibbizt.
Un nei um se ikš pois kītõn, ku ta akkiji īž īd vi’zzõ, – vaņ, ta astõn nei jūrõ, ne’i, īt jūrõ vel äb ūo sōnd.
Un se pois um kītõn, laz vȱidagõd, ku siedā algõ tīegõ, ku nēḑi aiztīekõb (~ panāb kätā jūrõ).
Un siz, ne võijid sǟl-īž sīe kuož pǟl ka järā strempõ nänt.
Siz se pois, kis um kaitsõn, um iekõd īdõn sälgõ – väggõ knaššõd ibbizt at vonnõd.
Un siz um ratstõn me’rrõ si’llõ un tikkiž se barā tagān daņtšõs un iekõs un iukšõs neiku.
Un siz ne at īž pierrõ zǟlõnd, ku ne äb ūot ki’zzõnd, kīen kēņigõn ne siz piedrõbõd, bet siedā ne äb ūot atkizzõnd.
Se pois um vond näntõn īne mierstõ.
Vanā Reffan Didrik, kakš kazāmt tāgiž-pēn, stōstõz.
Pitrõg (Pr 256)
Maŗi Šaltjār (s 1860)
19. IV 1926
Pr 257 Jōravakţ Sūr-Ants
Ikš neitst um vond kievād kōŗal.
Un ni tämmõn at ka’ddõnd järā kakš nīemõ un ni ta lǟb vaņ mõtsõ votšõm.
Un nei ta ni uriņţõb nēḑi nīemidi mõtsās – ikš ūkšõb vastõ.
Un ni ta lǟb sīņõ pūol, kus se ūkšõb.
Bet ni um vond seļļi jo’ug-aigi, un ni astāb jougst uldz sūr mīez seļļi – ta sieldõ nǟb, ku astāb uldz.
Ni se neitst ki’zzõn: „Ārmaz kilā-mīez, voi sa äd ūo täs nīemõdi nǟnd?“ – „Minā nīemõdi äb ūo nǟnd, bet ma sinnõn kītõ võib ka, kus ne attõ.
Bet tuoista kõrdõ ku sin nīemõd lībõd järā, siz sa nei dikţi alā ūkš: sin um seļļi īž ki’ldzõ ēļ neika min piškiz Īļdžan.
Min piški Īļdža lekš ki’llõ mietā sōmõ, un ni li leb sīe sūr (!) mõtsā le’bbõ un sīes nītsõ sin nīemõd ma’ggõbõd.“
Bet se neitst nǟb, ku tämmõn atõ sūrd ambõd, – sīen ni ētaks sūr irm ka.
Bet ni ta ki’zzõn: „Vanā-tōţi, kui sīnda nutāb?“ – „Minā um Sūr-Ants un jōra-vakţ, kis vakţūb ja’rrõ.“ Un Bažā jo’ugsõ se um vond – se joug um sǟl, kus sǟnagnikād nītõd at.
Ku ni se neitst um lǟnd nänt nīemõd tagān un ni ta nǟnd, kus tund pids siedā riekkõ piški naizt-pūoļi, sūr pōna kä’dsõ.
Un se sūr miez um lǟnd vastõ, võttõn sīe piskiz naiztpūoļiz sillõ un sīe pōna ka eņtš kä’ddõ (ta volks nei neika tidār), un siz lǟnõd mõlmõd sīņ sīe Bažā sild-alā (!) un siz at kaddõnd järā.
Un tämā ruoikõn un sōnd eņtš nīemõd kä’ddõ – un kuodāj, nīemõd tikkiž.
Pitrõg (Pr 257)
Maŗi Šaltjār (s 1860)
19. IV 1926 
Pr 258
Ikškõrd um vȯnd kakš perīmīestõ.
Īdõn um vȯnd um umārztarā un tuoizõn äb.
Un ni ne lǟbõd, võtābõd perīmīe pūoga īņiz pa kolmõndõks.
Un se perīmīe pūoga um ailõn tūlīņ kuodāj ailõ.
Un ne kakš vel, ju sūrd… mis sǟl ni līb.
Un ni rūtšõb un ni pūošõd šouvõbõd jedspēḑõn, kūlõnd, ku se perīmīez ka īrgõb tūlda tubāst uldz.
Un ni ka tunnõd tagān – piškiži un sūŗi neiku, okšidi.
Un siz at kītõnd, ku se perīmīez um vȯnd seļļi…, ku se um vȯnd äb-jõvā agā ku ta īž um vȯnd se vakț, se perīmīez, ta um vȯnd tikpat ka kuŗē.
Pr 259
Un ni tund jūrõ ikš piški nai un kītõn: “Jõvā läpš, kis sin pǟdõ ka konnõ vȯtšūb?” Un kītõn, mitikš äb vȯtšiji tämmõn pǟdõ.
Un siz ne rovz at nei spriežõnd, ku se ni um rikțig vȯnd Mōŗijemā agā Mōŗijemā sõzār.
Un siz tuoiz nädīļ pūoļpǟvan teiz ta um tund un siz um andõn vīriz krīzdag un sīe um võttõn tāgiž šie vālda, ku ta teiz piezziji pūdõks.
Un siz ne rovd at kītõnd: “Agā um vȯnd sin ǟma, sa ju tūndad, kis um järā kūolõn?” Kītõn: äb ūo vȯnd.
Mōŗijemān um sõzār nä, nei um rōntiz: Madala un Kleosa?.
Un ne tokš vȯļļi.
Pitrõgõl notiekõn se ažā.
Min eņtš ǟma un Skumpmaņ Trīm lapstõn nei kītõst.
Voi siž selli ni vȯlks se kōŗaǟma? 
Pr 261
Izā tidārõks lǟbõd ainõ nītõ mõtsõ un maggõbõd sǟl īž iļ īe kīņ pǟlõ.
Ta võtāv kierdi sīe rejā un lǟb vastõ, vaņțļõm, kis tulāb, – ta mõtliz, ku izā tulāb.
Ta vaņțļõb – pids streppõ tulāb ildzõ vīlkatõkš.
Bet briesmig taplõmi vȯļ un se vīlkatõks sadāb trepišt mōz un īeb alā.
Bet tidār nǟb, ku kangtõz sǟlgaks lǟb vīlkatõks jedspēņ, tabār ievieddõn.
Ta kītõb: “Sa vel kizūd, kus ma um vȯnd!
Īž sa rejāks minnõn tikkiž sīlmad sarabist uldzõ.”
Pr 262
Un nei ne īž rõkāndõnd kōdskiņ, se Krista sīe zīḑkõks, seļļiz sūr īelõks, vaņ ku ne ni at broutšõnd.
Un se Krista kītõn zīḑõn, ku algõ broutšõg ni kierdi, se mīez äb sōji nēḑi käddõ.
Un kīskõb sīe mīe koț uldzõ un īrgõb … sakīskõb sīe koț un sīeb leibõ un … – vīlkatõkš!
Iskīskõn siedā koțțõ, sīend sīe lēba jarā un īekõn teiž rattišt mōzõ un ni ailõn sīe zīḑ rattõdõn kilgõ, se vīlkatõks.
Zīḑ kītõn: “Ui, kui sa siedā eņtšõn teid, ku se suiž īekiz rattõd pǟldõ mōzõ?
Un sīel āigal ne īž tulbõd jõvā Sǟnag riek jūrõ.
Nei, uzreiz selliz piškīz āiga pierrõ – mīez pīlõb riek pǟlõ.
Mīez kītõn: “Kil um lǟlam vōlda vīlkatõkšõn, ku tulāb se stuņḑ, ku vīlkatõkštõn um ailõmõst: siz mä(d)n äb ūo kuskõks mierõ.
Bet ni iskīt, kui sa vīlkatõkšõks īed!”
Pr 263
Minnõn um rōz gläbbõmõst siedā järā.” Bet ta vȯļ pōļaz un iz ūo kabatidi.
Ni ta mõtliz, kus ta laz pangõ, – pistāb nanā tǟdõks un sū tǟdõks siedā põrmõ un…
 Ku ni vȯļ sū täuž, nanā täuž, ni ta ailiž jumāl jūr un jumāl kītiz, laz ta kīlag sīe pids passouļțõ, pids siedā tūldõ – siz kazāb mō.
Un jumāl kītiz, laz kazāg un īegõ aļļõks.
Un ne pitskõd sadist tämmõn ulz sūst un nanāst – mō kazīz īž eņtšõst.
Bet kus ne pitskõd sadīst, sǟl kazābõd kȭnkad – sīestõ tuļțõ kȭnkad.
Ni ta nǟb, ku jõvāmt äb ūo, ta ailõb, mis ta vel võib.
Ta ei Kurmō rāndanāigõ pīlõm un mõtliz, mis ta ni laz tīegõ: amā immõr kazāb tämmõn mō.
Un se um se Kuŗē-mō, se um salāntõd mō.
 Sīe ma kūliz eņtš izā kädst, kis vȯļ koig kaptēn. 
Pr 265
Pr 263].
Ta rōški vȯļ ieirgõn sǟl Kūolka nanās.
Pr 267
Īd izān vȯļț kolm tidārt.
Se izā vȯļ is-sūslõn, ku täm tidār võib izūdõ leibõ kuolmõstõ pierāst, īd tiegāndõks leibõ.
No, ni attuļ ikš pretšnikā un tōž siedā tidārt pretsõ.
Poisõn ei siegāmõl mēļ – ne vȯļț burād (!) tikkiž ne tidārd.
Bet ni tuļ kuolmõz tidār un kītiz: “Võtā mīnda!
Un võtīz sīe tidār.
Tīebõd kōzgõnd un īebõd väggi vȯndzõzõks.
Nai īeb kuodāj ikšiggiņ.
Ta kītõn: “Ku sin pūoga līb, siz min kērat!”
Pr 269
Mikšpierāst Rīgõs äb ūo arāgõzt agā pēgõd-paskīļț.
Un ni ne vīedõr strōdnikād at tunnõd Rīgõ koigidi bõuvõm.
Un vanāst āigast valdnikādõn at vȯnnõd iepīkstõd sindõmõst-pǟvast juvā tierāpǟki sälgõ, pǟki amād tierādõks un pīkstõd sälgõ, neiku tīedab, ku se um valdnikā: ta tōkš um lēba izā.
Un siz Pētõr iz lǟ kunāgid muntkõks sounõ.
Un se ikš lǟnd täm jūr: “Ma sin piezūb sǟlga,” – mūžõm ju tuoi piezūb sōnas sälgõ.
Un se mīez nǟnd siedā tīera-pǟkist.
Se ni um tulīņ tīetõb amādõn, un ni tōbõd tappõ, sīepierāst ku krīevõ kēzar – Rīgõs se um vȯnd.
Un tikkiž Rīga um lebbõ vȯtštõd un kuskõs tǟnda äb ūo, kus ta ni võiks vōlda.
Bet nēḑi sitā-viedāmidi ne äb ūot sugīd ievǟrõnd.
Pr 270
Kuldiz kanā passaka
 Īd izāndõn vȯļ kuldi kanā.
Un neiku ta vel paņ kuldiži muņḑi, siz tǟnda tōkš ist tōtõ järā kōtõ.
Ni se izānd paņ eņtšõn sūr kīņ tīemõ, kītiz, ku līb nǟlga āigast, kus ta laz eņtš kanān groudidi laz sōgõ, un valīz ne kīņõd (pǟgiņ kīņidi!) tikkiž groudõdi (~tīeridi) tǟdõks.
Siz tuļ teiz ikš lind un võtīz īd groudõz un vīž täm jedspēņ.
Siz tuļ tegīž ikš lind un …
 Voi ni äb lī jõvā diezgan?!
Pr276
Kovāl kaļāj
Siedā minā ka vel neiz.
Jedlõm atõ kil amād väggi nagrõnd, ku läpnit nei lõptāji.
Pr277
Saņț un vīlkatõkst
Katōļõd aigiz um vȯnd rāndan-āigas pivākuodā.
Kestārõn vȯnnõd kakš lapstā, pūoga un tidār.
Bet algõd kītõgõd, kid tēḑi opātiz nei tīedõ.”
Kestār tidār ka vȯnd sōnas.
Mūḑi nēšt pūošist tōnd lǟdõ tǟnda sōtõm, bet ta äb novēļõn.
Minnõn um irmõ tagīž lǟdõ.
Sa tōstõ, laz ma tulgõ sinnõn kītõm, mis sōnaas um.
Ku ne sōnõd sōna jūrõ, tuld kistõnd jarā, sūr ouŗõmi vȯnd sizāl.
Ku irgõn naggõli uksõ aijõ, īend tikkiž vāgiž.
Bet kestār äb uo laskõn.
Ikš koļiz jālga ulzõ pistõ.
Pūoga kōļiz päp-ōrõnd sälgõ pānda.
Sīest āigast atõ rāndan-āigas vīlkātõkst irgõnd immõr kǟdõ.
Rāndalist atõ võttõnd amād kakš-toistõn päppõ un ku luomõdbara jarā aijõnd iļ ruobiž amād kutšõrdõks, ibbist un rattõd īenõd sīņõ. 
Kōgiņ āigõ pierrõ sīeda kūlõnd, ku ikš vīlkatõks um jarā sprōgõn.
Un saņț koț īend nuor naizõn, mis um vȯnd täuvž kūlda rōdõ.
Äb tīeda, kīen ne īstõn attõ. 
Pr278
Nai pitkā īelkõks
Vanā zōldat lekš.
Nei ta paņ eņtšõn nīnõ uztīemõ un ka amā knaš kalā-mīed jūrõ naiz tuomõ, kamäts ta vȯndzizõks sai.
Ne eitõ täm jūr je;am un voļțõ tämmõn kūldzist allimist (!), sīepierāst ku ne saitõ kurest vāldiņ.
Pr 280
Sūr Tõl.
  Sōrmōl vȯļ ikš vanā sūr vanāmīez – kui tǟnda ni nutāb – ta vȯļ dikți sūr ka’zzõst.
Sōrmōl vȯļ īdõ kabāl sodā un tämā vȯļ sodāviedāj(i), se vanāmīez.
Nu, tämā īdõ kabāl lekš pōr zōldatõdõks soddõl.
Amād brīnist, kui ta võib mūžõm võitõ (!) nei veiti zōldatõdõks.
Bet tämmõn vȯļț mūžõm īņõ rattõd, bet minā siedā äb või samǟ’dlõ, voi ni nänt rattõd pǟlõ vȯļ sudmaļ, voi ne rattõd vȯļț īž neiku sudmaļ, bet siedā ma tīedab, ku ne rattõd sait mūžõm īņõ vīdõd neiku ro’udsudmaļ, neiku ta tei ro’ušti sīe sudmaļõks, – voi Tēg äd ūot kūlõnd, ku selli sudmaļ um, kus vanād panāb si’l un nūord tulbõd uldz?
  Nu, ikškõrd tulāb ikš sūr sodā, un tämmõn, sīe vanā Tõllõn, um vägi veiti zōldatidi.
Bet tämā set nagrõb, ku kītõbõd „kui mēg võim võitõ, ku tuoizõn um neijen neijen zōldatidi vastõ?!“ Ni tulāb ežmiz taplõmõz sizāl – vȯļț jõvā ne zōldatõd jarā nuotaptõd – ailõbõd tämmõn kītõm, ku nei veiti zōldatidi vȯļļi um ni um kōtõmõst sodā.
Vanāmīez kargõn ildzõ, ailõn uldzõ – ne vel iz tīedat, mikšpierāst ne rattõd vȯļțõ, ne brīnist set, mikš ne rattõd īņõ kǟbõd.
Ne ist tīedatõ, ku ne rattõd vȯļț ro’ust tiedõb pierāst.
Bet ni ta ailõn uldzõ, un ni minnõn um nei mīelsõ, ku ta võtīz sīe kȭr jūr vi’zzõ un viskiz ne rattõd nei ikškõrd rinkõ (~immõr) – ta vȯļ vägi veggi mīez.
Un siz ailist sǟld nēšt(i) rattišt neijen zōldatidi uldz neiku põrm.
No siz muidugist ne vȭjtišt (!) tikkiž šodād, ku nei-jen zōldatidi lekš.
  No, ni vȯļ še nuoslǟpõm ullõ ni vȯļțõ nǟnõd, mis ne tīebõd nänt rattõdõks.
Un zōldatõd vȯļț ikškõrd võttõnd, ku ta magīz, un kōļist ka roušti tīedõ nēšti rattišt.
Bet rattõd lekšt(i) kațki.
Un sīekõks siz täm joud lekš ka järā.
Bät ni minā (u)m kū’lõn ne’i ku tämmõn ne rattõd at ailõnd i’ldzõ: ku ta lekš uldz un neiz, ku ne rattõd at kațki, siz rattõd vȯļț a’ilõnd i’ldzõ un ne vȯļļid ne greizrattõd sīe touvvõ jūs.
Vel ienuttõn se vanāmīez: „Mis tēg mūrdatõ mīnda, ni mēg äb võim jembit sodīkšõ!“ Se vanāmīez nei nuttõn zōldatõdõn, ku ta ailiz uldz: ne rattõd vȯļț tä’mkõks saka’zzõnd, se vȯļ täm eņtš joud.
  No, siž jembit ma äb tīeda.
Tēg tīedatõ nēḑi greizrattidi touvvõ jūs – nu ja, ne vȯļļid ne vanā Tõl rattõd, samurtõd.
Ku vanā Tõl ikškõrd teiz tulāb, siz ta võtāb nänt teiz mōzõ, ta laikam nēḑi ni satsimmõrtõb touvviš.
Min äb tu’l mīelõ, siedā ma ka um kūlõn, ku poiškist at tǟnda ilzõ kutsõnd.
Un ta (u)m tõitõn tūlda tāgiž, ku vägi sūr ädā vȯļļi.
Tōți nei min stōstiz mier pǟl.
Sōrmōlõ ma (u)m ka kūlõn.
Pitrõg (Pr 280)
Teicējs nav zināms.
Bez datuma.
Pr 281
  Vanāst āigast vȯļ pǟgiņ seļļist mi’lzidi, kis keiti passouļ kouț(i).
Un siz mēg näntõn, munt ro’ud näntõn isnä’gțistõ seļļist neiku lapst.
Kus ki’llõ ne tuļțõ, sǟl ne salandišt roušt – pistist sōpkõd si’l um kabātiž un vīšt je’ds-pēņ un paņț eņtš pierāst strō’dõm.
  Bet näntõn arvíen vȯļ ikš šīlma.
Un ku ne paņț ma’ggõm, siz ne magist tiera, krōkšist neiku amād kȭnkad ve’ržist – sīlma vȯļ vizās, ta set īd pūol pǟl neiz (bet sīepierāst ta neiz vägi kougõn).
  Ikškõrd seļļi mi’lz tuļ mäd ki’llõ un salāndiz īd rāndapȯis järā – pistīz kabātõ un vīž jedspēņ.
Siz ta paņ tǟnda eņtš pierāst strōdõm, sulīzõks.
Un ni ta vīž sīe pȯiškiz īd sūr kȭnka pǟlõ.
Un sīes kȭnkas vȯļ sūr ouk.
Sīn ta pugīz si’llõ un pȯiškizõn ta kītiz: „Sa tūo pǟgiņ pūḑi un pǟgiņ līndidi un tikkiž pūdõks, mis sa sōd kǟ’ddõ, laz sōg lȭnagiži sīemõ.“ Iž paņ ma’ggõm un īrgiz krōkšõ.
Un kitiz vel pȯiškizõn: „Alā sa u’n järā, ku min sīlma nǟb tikkiž!“
  Bet pȯiški uzreiz nǟb, ku tikkiž mägūd ve’ržõbõd, un äb samūošta, mis se võib vȱlda.
No, veržõs lǟb ta ležgõl vaņțlõm, mis sǟl siz notīkõb.
Un ta nǟb, ku vanāmīez māgub (!) un krōkšõb, sū vāldiņ un sīlma vizās.
Ta vel pakōļõb ītõtuojsta paliktõ – ta iz ūo muļki, se pȯiški – vanāmīez krōkšõb ju kougõn.
Un nei ta krōkšõb un krõkšõb.
Palǟbõd set-set päuvvõ, ku vanāmīez krōkšõb vel īdõ kabāl jeddõpēḑõn.
Pȯiški mõtlõn: „Se (u)m vanā kurē ī’ž, täst um teļļõmõst, ku jedspēņ sōb.“
  Un ta īrgiz jedspēņ ailõ.
Kuolm päuvvõ ta vȯļ a’ilõn, neļļõz pǟvan vanāmīez sai täm kä’ddõ un vīž tāgiž.
Rek pǟl ta võtīz vel läpš(i) īņ(õ) un kītiz: „Pietiekõb, se min pietiekõb īd nädīļõks.“ Ni ne neistõ, ku ta tōb nänt lapst järā nosīedõ.
Bet koņtš ne teiz tāgiž lenkšta, vȯļ vanāmīez jõvā tegīž järā vä’zzõn, pōr läpši ta vȯļ jarā nuonīelõn un ne atõ ni nǟnõd, ku ta sīeb roušti un ku näntõn ka līb neiīž kūolõmõst.
  No, kui sǟl ni vȯļ, ni īrgiz ikš tämmõn krōpšõ pǟdõ, tuoi krōpšiz sälgõ, laz set vanāmīez iegõ jo aššõ ma’ggõm.
Se kis rāndanāigast vȯļ se pȯiški, se ni tiediz, ku ta magūb seis päuvvõ, bet mis sa võid seis pǟvaks nuo-urgõ ikš rišting, ku ta võtāb seis piļgõmt uzreíz īd sa’mkõks.
Vanāmīez īrgiz ourõ, ku ne äb mūoštatõ diezgan juvīst krōpšõ, ku uņ äb tul juvīst pǟlõ.
Ta kītiz: „Amā jõvīst vȯlks, ku sa ne sōpkõd ulzõ võtakst: ku irgõb jaļgi krōpšõ un peistõ (!), siz võib amā jõvīst ma’ggõ.“ Vanāmīez pamõtliz un kītiz: „Äb ūo slikți, tiemõ nei.
Sadā āigast min äb ūot sōpkõd jālgast järā vȯnnõd...“ sa võid siz mõtlõ, kuijen ne smirdist siz, ne jālgad, ku sadā āigast sōpkõd äb ūot jarā vȯnnõd – sǟl um je’dsõ se šmuts järā ȭŗõmõst, siz set võib irgõ krōpšõ.
  Nu, vanāmīez īrgiz krōkšõ, sīlma vȯļ vizās kȭnkad ve’ržõst.
Siz pȯiški, rāndapȯiški astiz vanāmīe sōpkõd si’llõ un kītiz muntõn: „Tulgõd ni, akkõgõd amād min kilgõ, kus jegā ikš sōb, un urgõm, panmõ ni jedspēņ!“ – Neiku ī’d sa’m võtīz, nei vȯļț seis piļgõmt jõvā järā notīedõd.
Un ne ūrgist jedspēņ kuodāj sapistist vel kabātõd tädõks rõ’dõ un knašīd(i) a’žḑi un paņți jedspēņ.
Ku vanāmīez sai virgõ, se sūr mi’lz, – sōpkõd vȯļț jedspēņ, tagān iz või ailõ, joud vȯļ jarā.
Ta varbū́t vel paldī́ņ sǟl ouksõ krōkšõb – äb tīed, kus se ouk võiks vȱlda, mēg varbū́t amād vel sōksmõ rikkõks.
Pitrõg (Pr 281)
Teicējs nav zināms.
Bez datuma.
Pr 282
  Sitā-mä’g – tūolapūol Pi’zzõ, vail Lūž un Pizā.
Sǟl vȯļļi ikš nīn jarā vaijõn. – Sǟl um ikš sūr vālda mä’g tūolapūol Pi’zzõ.
Un bōn pǟl ma broutšiz Väntõ un siz ma kūliz, ku ikš neitst īrgiz ki’zzõ, mikš ne äb ūot irgõnd kouvvõ siedā mä’ggõ, voi ni (u)m kouvdõd ka se mä’g, laz sōgõ nīn kä’ddõ, mis sǟl allõ um.
Un siz Krinviļ perīnai Lūžkilāst stōstiz, kui se (u)m vȯnd.
  Sǟl nīns at vȯnnõd uņțapaid un ne at salāndõnd īd va sūr bruņānikān sõzār järā.
Un ne bruņānikād ne veļīd at tunnõd (pa) vȯtšõm, kus se sõzār um īend.
Siz sǟl um vȯnd taplime – vaņ ni ma (u)m jarā u’nnõn, kis siz lieuvdõn, kui siz um vȯnd, ku (u)m ra’btõd rištõ... rištõ t() äb ūo vȯnd, bet sāina jūrõ um ra’btõd ilzõ, pǟ mōsõ, jālgad i’llõ, un vaņ šiedā ma äb tīeda, voi se ni vȯļ šõzār, aga nēšti veļišt vȯļ ra’btõd.
Un siz vaņ ši nīn um vaijõn järā.
Pitrõg (Pr 282)
Teicējs nav zināms.
Bez datuma.
Pr 283
Vaņ neijen ma ni (u)m kūlõn – voi ta ni um, bet nei ta (u)m novītõd, ku ta um selli notīkõm. – Ikš kuoig vanāst um strandõn īdõ mō aigõ.
Un siz um ni vȯnd ikš tubā sǟl rānda pǟl, mūdõ äb ūo vȯnd, ku set se tubā.
Un siz ne at lǟnõd sīņõ, ku nēḑi uzvõtāb.
Un sǟl atõ vȯnnõd ne īdsīlmaro’ust.
Un ne kūoḑõn set nējid, ne kilgõ äb nējid.
Un siz n(e) at apvaņțļõnd, ku nēḑi vȯlks ba’ŗțõmõst, – ne roušti at sīenõd.
Un se kaptēn um vȯnd amā līebi, sīe tulī́ņ atõ tappõnd mō’.
Un siz ne atõ nēḑi mūḑi nei sīetõnd, bet äb ūot nēḑi nei ne vakțõnd kah.
Un siz ne munt atõ sõnõd nuourgõ jarā.
Ne munt atõ kǟnõd mõtsās un siz ikš teiz konnõ.
  Se vȯļ mierbroutšiji, kis minnõn kītiz, ku ta vȯļļi satīerõn nänt roudkõks.
Sūrd mīed ne at vȯnnõd.
Pitrõg (Pr 283)
Teicējs nav zināms.
Bez datuma.
Pr 284
Ikškõrd um vȯnd se milzõ nīn mä’g pǟl un allõ at kindõnd ne piškist ro’ust, sellišt jo piškist, sellišt jo vǟ’kist ro’uz.
Un ni (u)m se milzõmīe freilõn lǟnd mä’gst alā kǟ’m nänt mīed jūr.
Siz ta nänt um lieuvdõn un ta (u)m mõtlõn, ku n(e) at paijõd – neiku mängažād.
Un tämā sapūstõn, mōštagõd, kakš ibīstõ, kakš mīest(õ) un addõrd eņtš ežō’rõn si’zzõl un tūob mä’g pǟl um vīb tubbõ si’llõ.
Un ni vaņ tämā seļļist priekõ tīeb, kītõn, ku tämā um lieuvdõn sellist knaš mängažād.
  Un siz um izā apvaņțļõn.
Se kītõn: „Min tidār, vī sinā nänt tāgiž!
Ne atõ ro’ust, kis jelābõd; nänt jõvāmõst mēg ka vel brūjkõm.“ Un izā kītõn: „Võtā sinā nänt rippõ un vī tāgiž!“ Bet tidār um itkõs lǟnd vīmõ nänt tā’giž.
Un īd iekõmõzõks um vȯnd mä’gstõ mōsõ – sa nǟd ka, mingist jālgad at vȯnnõd.
  Se izā pand kīndam kil sǟl tubās, laz ne lävkõd, bet se ju rikūb pȭrand jarā.
N(e) at võnnõd sūrd milzõro’ud, mi’lzõmī’ed, nīnsõ.
Nīn um vȯnd sūr mä’g pǟl i’llõ.
Min izā sīe stōstiz, ku mēg vȯļm lapst.
Pitrõg (Pr 284)
Teicējs nav zināms.
Bez datuma. 
Pr 291
  Dūoņig nīnõ sūr uns jedsõ at ka’zzõnd kakš... – no, kui ni nutīz ne pūd? ak nä’ – kakš pärnõ.
Un Passouļ-Juŗi kītõn: ku ne pǟrnad lībõd iļ sīe katūks, ne ladād tulbõd iļ katūks, nei se izānd pūgõb ēņšta sǟl pǟrna jūs ildzõ.
Un siz atõ pannõd nēḑi izāndidi vakțõm – īd sulīzõn um vȯnd vakțõmõst pǟvad un ūd lebbõ.
Min tōți um nēḑi pǟrnidi nǟnd.
Un ku ne pǟrnad at jõvā rikțig lǟnõd iļ sīe ulāndõks i’ļļõ, siz um lǟnd se Kōrli Ōsten-Sakken un um tōnd īd īezõ ēņsta ildzõ pūgõ nänt pǟrnad jūsõ.
Agā se su’lli um akkõn täm vi’zzõ.
Un siz umāt pannõd ne pǟrnad uldzõ kōvam amād jūrdkõks, neiku sǟl mittõ kunād ōbõd äb kazāt.
Tä’mmõn at vȯnnõd, vaņ, kakš tidārt at sindõnd un siedā pȯigõ ta äb ūo savȯdlõn un lǟnd pūgõm ēņšta ildzõ.
Bet pierrõ siedā at sindõnd tämmõn kūž pȯigõ īd-tuoiz tagān.
Pitrõg (Pr 291)
Teicējs nav zināms.
Bez datuma.
Pr 292
Vāras lapst.
  Rīgõ tõrg pǟl vȯnd vansõ ikš naistpūoļi van sizāl.
Tämmõn täsā rīndad sōņ um vȯnd rišting, bet kus jālgad irgõbõd, sǟl um vȯnd kalā.
Rīndišt um tilkõn sēmḑa.
Sūrd pitkād vāldad ibukstõks um vȯnd, vīrist ibūkstõks.
Un räuvkõn – nei at tunnõd kīņḑõld siļmšti uldz, neijen kīņḑõld uldz.
Tämmõn um nei neika läpš tagān īend: rīndišt tund sēmḑa uldz.
Un īž um ouŗõn ītõ ouŗõmõst: „Vāraú, vāraú!“ Ni (u)m tikkiž.
  Un ku tšigiņdõd kä’dst kizūb, kis ne atõ, siz ne kītõbõd mūžõm: „Mēg ūom ne vāras lapst, kis kūolta pǟl eit.“ Näntõn um klīḑõmõst passouļ kouți, klaidõmõst kamärts pastarpǟva tulāb, – ne at tokš jumālõst nuovandõd.
Pitrõg (Pr 292)
Teicējs nav zināms.
Bez datuma.
Pr 293
Mikšpierāst leķkīelnikād kutsõbõd līvõdi pakājgriežõdõks?
  Kuoštrõgõl jelīz ikš Nōskiļ Jōņ.
Tämā vȯļ pūol lekkīelnikā un pūol līv.
Ta (u)m lǟnd īd ūomõg randõ un nǟb īd upāndijiz, kis um paldīņ aigõ tund mierstõ.
Un sīen at vȯnnõd vägi jõvād sōpkõd jālgas.
T(a) ǟb ūo võind nēḑi sōpkidi mōzõ nuovieddõ, siz ta (u)m īedõn jālgad järā un kūjastõn ōj pǟl.
Un ne munt roust at viedā nǟnõd un at ienuttõnd tǟnda (~ nēḑi) pajālgaīedijizõks.
Un vel paldīņ ne šimpõbõd nēḑi līvõdi pakājgriežõks.
Bet tämā iz ūo sieldõ līv – tämā vȯļ pūol lekkīelnikā.
Minā tǟnda ka neiz, siedā va’nnõ mīestõ, siz ta vȯļ jõvā dikți vanā.
Pitrõg (Pr 296)
Teicējs nav zināms.
Bez datuma.
Pr 294
  Min ǟma izāks kuondist pǟlõ, algõ u’nnõg siedā jarā, un siedā um kītõmõst lapst lapstõn kui līvõdõn um lǟlamstõz lǟnd, neiku se järā u’ndõd äb tūoḑ vȱlda: „Mäd vanād vanbist at mäddõn stōstõnd un nei täddõn līb eņtš lapstõn siedā kītõmõst.“
  Ku līvõdõn vȯļ pǟgiņ sodikšõmõst set-set kimmiņ āigastidi – mīed vȯļț kūiņ un nädīļiņ kuondõ järā, mūḑi tuļ tāgiž, mūḑi iz tu’l emīņ kunāgid tāgiž sodāst, – siz naist un lapst ä’bțist mīedõn taplõ, sīepierāst ka ne saitõ nei järā taptõd, ku iz ie iz naiži, iz läpši.
Mis naistõn lapst pǟlõ eiti, sīen tuļț vǟrgõkupšad, pakisti si’l un vīšti jedspēņ.
Jelūd vȯļți tikkiž järā palātõd, vȯļț īenõd la’gdõ mō pǟl.
Siz kōvist seļļist pagrõbõd, kus jelisti sizāl mōn allõ: siz mitikš iz nǟ, kus ne jelābõd.
Päuvvõ tūlda ka iz tūoḑõt tīedõ: siz nǟ’b so’uvvõ.
Päuvvõ ne amā emīņ novist un magist un īezõ ne tikkiž piēgōdist, mis näntõn vȯļ va’idzig.
  Nei siz vȯļ sīest sūrst sodāst līvõdi pǟlõ īend set kuolm pamiļõ.
Ikš vȯļ Kūolka un Rūoj va’ilõ, tuoi vȯ’ļ Kūolka un Īra vailõ un kuolmõz vȯļ Īra un Vǟnta (~Lūž) va’ilõ.
Siz ikškõrd iļ sīe paldīņ sōb stōstõd, kis vȯļ Kūolka un Īra va’ilõ, sīe pamiļ... mīez vȯļ neiku sodāst kuodāj tund un rõkāndiz eņtš naiz un lapstkõks mōn allõ pagrebs.
Nai gōdiž ȭdõgiži, laz vȯlkõ midēgõd mis sīedõ.
Uzreíz kītiz mīez: „Kūl, mis pa samūd at ullõ!
Lēmõst vaņțļõm, kis täsā kǟb, – voi minnõn atõ tīedõd pǟlõ tagān tund (!) ?“ – un tōž juvā pu’ggõ uldzõ, bet nai pidīz tāgiž: „Alā li ulzõ! minā um nūoŗ un lapst at piškist, – kis mēḑi sōrgõbõd?
Kōgiņ sa vȯļḑ diezgan jõvā jedspēņ.“
  Bet mīez iz ānda armõ un pugīz uldzõ, pistīz pǟ uldz.
Ta kūlõb kakš īeldõ.
Ta kītõb: „Ne rõkāndõbõd mäd kīeldõ, ne at mäd sugūd!
Kūlõmõst, mis ne rõkāndõbõd.“ Un ta pugīz uldzõ un piepugīz näntõn pigā jūrõ.
Pi’mdi vȯļ.
Ta kūliz, ku se vaņīmi ēļ kītiz – īelsõ ta kūliz, ku ikš um vanā un tuoi um nūoŗ: „Tu’l, ista mōzõ, “ se vaņīmi ēļ kītiz, „sīem palā leibõ, sidām īeb pavíssõm nȭrkaks.
Kīt, voi vȯļ se u’nnägū, mis mēg tämpõ neizmõ, voi vȯļ se rikțig?
Mēg neizmõ täsā täm ūoņdžõl tiedõdi un āndizmi mȯlmõd sūdõ.
Un tīedõd vȯļ mäd ro’uv umbõltõd sōpkõd: saksādõn at ō’dõst un pīentõst nōgõst umbõltõd kǟngad, lețkīelnikādõn at pastāld jālgas, bet mäd veļīdõn at īz eņtš ummõltõd (!) vizād sōpkõd (vȯļțõ seļļist miersōpkõd näntõn).
Bet kus ne täs jelābõd?
Souv äb ūo nǟ’dõb, tūlda äb ūo nǟdõb, või mēg nēḑi võim lieuvdõ?“
  Nūoŗimi ēļ kītiz vastõ: „Izā, minā äb istā mōzõ un äb sīe ka sūtänd (!) leibõ, kamäts minā äb ūo lieuvdõn eņtš veļīdi, kis täs at kǟnõd.
Se iz ūo uņnägū, siedā mēg mȯlmõd neizmõ.“ Izā kītiz: „Sa rõkāndõd vižḑi sõ’ņḑi, min pūoga, ku nǟb, ku sa ūod min pūoga, un min um sūr lušt sin pǟlõ.
Bet sīe reid sin äb istu’l.
Mēg vȯtšõm jõvā nädīļiņ immõrkouț eņtš veļīdi un tokš äb ūom lieuvdõnd, un kui sa tō’d siz paldīņ nēḑi lieuvdõ?!“
  Siz kūlist ne īd īel, kis nutīz: „Kīen um nei jõvā tō’mi, sīen um ka istulmõst.
Täd veļīd at täsā un täs ma pīlõb.
Tulgõd min tubbõ un sīemõ ȭdõgiži.“ Ne kil ädāgišt järā, kust se ēļ tulāb, ku rištingt äb ūo nǟdõb, bet ne kūlist eņtš jemākīeldõ un se lušt vȯļ vägi sūr.
Näntõn vȯļ pǟgiņ mis nīžõ un kītõ.
Ku pǟva kārgiz, ne istist vel ku’bsõ un nīžist un rõkāndist.
  Nēšti kuolm ainastõ umatõ tunnõd tikkiž ne līvõd, mis paldīņ vel umatõ. – Ku’bsõ täddõn līb īdtuoizõn pilāmõst un īdtuoista ä’bțõmõst, siz mitíkš tēḑi äb või pieva’rrõ.
Pitrõg (Pr 294)
Teicējs nav zināms.
Bez datuma. 
Pr 296
Joutõm kengšepā.
  Un se mīez vȯļ nei joutõm un äb sō kuigõd jeddõpēḑõn.
Ta kītõb eņtš naizõn: „Kokš jel mingi kurē toņț tund mäddõn a’bbõl un võiksmõ ikškõrd rikkõks īedõ!
Koks ikš kurē toņț tund mäddõn abbõl rõ’ jūr sōdõ!“ Ta tōž väggi rikkõks sōdõ – mūžõm joutõmd vȯļțõ un mūžõm nǟlgaks īd taplõmõst.
  Ni tulāb ikš izānd un tēļõb tämmõn kengi – nei um neijen pōrõ keng(i) un āndab tämmõn rōdõ ka jeddõpēḑõn, algõ mõtlõg, ku ta um mingi krōpnikā, – ku ta sīe patēļõb, siz ta sīe ka võtāb.
Ni ta sīe rōkõks lǟb un savȯstāb nōgidi un tūob kuodāj.
Sa-īedõb sīe eņtš ȭdõg tikkiž ne pōrõd vaļmõz, mis tämmõn um pateļḑõd.
Ta kītõb: „Ma kil ni sa-īediz, algõ ma järā u’nnõg siedā aigõ, bet sōb ni nǟ’dõ, mingist tōņțõd mi’nnõn äbțõbõd nēḑi tīedõ, nēḑi kengi.“ Abliži tämmõn äb uõ.
Un ta kītõb sīe naizõn nei ku „Luštīg mīelkõks ma lǟb ma’ggõm, ku mi’n mazakais tīedõ u’m;
ūoņdžõl ma nūzõb ildzõ un siz ma īrgõb strōdõ.“
  Bet ta nūzõb ūoņdžõl i’ldzõ, ta nūzõb ildzõ un lǟb sīņõ tīe jūrõ tu’bbõ un nǟb, ku tikkiž kǟngad at vaļmõd.
Tikkiž kǟngad at vaļmõd un nei jõvīst at tīedõd, ku äb ūo mitī́tõ  vi’ggõ, mittõ kuskõs midāgõd vi’ggõ äb ūo.
Nei knaššõ tämmõn kǟngad vel mittõ kunāgõd ist ūotõ tīedõd, nei ku ne vȯļțõ tīedõd, nei pientõstõz tikkiž nuostrōtõd un pōrõd vīžõ sapandõd loutš pǟlō.
Tämā neijen sīe priekõks ädāgiž jarā un äb või samȯištõ, kis sīe um tikkiž notīend.
  Se izānd tulāb vaņțļõm, voi ta ka um materiālõ vȯstõn, või ta ka īrgõb kengi tīedõ, voi ta tǟnda äb piepietā, piekrōp, ku ta nei joutõm mīez um.
Un nǟb, ku amād ne kǟngad at notīedõd vaļmõks, amād ne kǟngad, mis ta vȯļ noteļļõn, pīentõ pǟlõ.
Ta vel iskītõb siedā keng-šepān, ku tämmõn vel mittõ kunāgid äb vȯļļi nei knaššõ un nei punktlig notīedõd se tīe neiku se, siz ta teļļiji vel, kakš kõrd nei jennõ.
  Un keng-šepā ruojkõb tegīz savȯstõ nēḑi nōgõdi un ȭdõg sa-īedõb vaļmõks.
Ȭ’dõn sa-īedõb vaļmõks un ta lǟb ma’ggõm, ku ta ūoņdžõl īrgõb täiz strōdõ.
Un līedab ūoņdžõl täiz amād kǟngad knaššõ vaļmõz notīedõd un pōriņ loutš pǟl nopandõd.
Pōriņ ī’d loutš pǟl.
Un nei se lǟb jegā pǟva.
  Ikškõrd ta kītõb naizõn: „Minā tokš tōb nǟ’dõ, kis min nēḑi kengi tīeb, kis nei knaššõ mūoštab strōdõ.“ Un ta um ka vǟgi (!) rikkõks sōnd jõvā.
Un mis ta nǟb? –Ta lūrõb seļļist oukst sīņõ būoḑõ un nǟb, ku sǟl strōdõbõd piškist jarā-loppõnõd mīed.
Un neijen aššõ piškist vazārdõks kloppõbõd un nei kierdõ lǟbõd ne sormõd neiku nōskõļḑ.
Tämā äb või sīlmadõks nei aššõ vaņțļõ, ku näntõn ne kädūd lekšta. 
  Ni ta sai kil arū, kis tämmõn vȯļț ä’bțõnd rikkõks sōdõ.
Bät tämmõn nēḑi piškiži loppõnd mēḑi vägi žǟl: nei kierdõ ne strōdõbõd, bet ī’ž at nei jaraloppõnd amõdõks.
Un tämmõn mitī́tõ jaraloppõn a’mmõ iz ūo un ta vel ōriz, ku ta um joutõm!
Tämā lǟb pilsǟtõ (agā jālgabõ, kui tǟndõ kītõks) un vȯstāb amādõn patēļõb knaššõd ō’rõnd ne piškõst mi’edõn.
Un täsā panāb ne tikkiž pak vīž ī’d, pak vīž sīņõ ra’i pǟl.
Un tōb ī’ž apvaņțļõ, kui ne apēḑõbõd, ku ne siz prietsõbõd, ku ne sōbõd nēḑi ō’rõņi.
  Ni ta ka neiz, ku ne tuļțõ si’llõ un apēḑistõ knaššiž ō’riņž un lekšt jedspēḑõn, ist strōdõt jembit un ūoņdžõl tämmõn vȯļ lēmõst un tīemõst eņtšõn tīe.
Un ta kūiņ strōdiz, kamär ta võiž eņtš kǟngad vaļmõz tīedõ, un mitíkš iz tu’l emīņ täm jūrõ, ku ta iz või nei knaššõ tīedõ notīedõ.
Un ta vȯļ ka lāškaks īend un rikāstiz mūoštiž jellõ un ei tegīž joutõm mīekõks.
  Un ne mō garādõn vȯļ seļļi usk: ku sa näntõn ōrõņi āndad, siz näntõn um samakstõd se pālka un siz näntõn äb ūo emīņ tulmõst.
Un mīez ei tegīž joutõmõks un vōjkiž eņtš igā, jo kōgiņ iz tuoḑ jembit (!) kītõ, laz tōņțõd tulgõ abbõl.
Un Kurmōl um vel ikš famiļ, kīenta nutāb Toņț-guod se um sǟl Kēņigkilās, kus se jendral Peniķis (~Penik) jelāb, – varbū́t, ku se um vel se kengšepā famiļõst.
Ku se ni’m sōb nuttõd, siz minnõn tulāb mūžõm mīelõ, ku ta um sīest kengšepāst.
Agā ta um ka, kis tīedab.
Nu, ni um lopāndõks.
  Tōņțõd at ne īž mōgarād.
Ma kizīz eņtš ǟma kä’dst, ta kītiz kīt(i)z, ne vȯļļid mō garād.
Ne piškist roust pitkād abbõndõks ne vȯļļid mōgarād.
Ne jelābõd tokš mōnallõ nīniš.
Sīepierāst äb võiji kunāgõd nei mu’rtõ, ku slikțõ lǟb: kil tōņțõd gōdõbõd.
  Sīe nīž ma kūliž min tōți kǟ’dstõ.
Vēškiz passaka ka nēšti um.
Dūoņig nīnsõ ne vȯļļid nä’gțõnd ēņšta un siz Dōvõd nīnsõ se rekkēji un nǟnd.
Pitrõg (Pr 296)
Teicējs nav zināms.
Bez datuma. 
Pr 299
Vārou lapst.
  Ku minā vēl läpš vȯļ, kūliz minā seļļiz nīž miermīed kä’dstõ. – Ku täud kūsõ Punīzmier le’žgõl tulāb, siz kūlõb īezõ väggi knaššõ lōlam.
Knaššõd neitsõd kuoig immõr tulbõd pūolst sōņi vied sizāld uldzõ, vīrist pitkād ibūkstõks un lōlabõd.
Un īdõ kabāl kūlõb nēḑi nutām „va-roú, va-roú!“ Kutsõbõd nei knaššõ un täud mu’rtõ, neiku miermīed äb võitõ ispi’ddõ un iekõbõd mierrõ, upāndõbõd järā, Ku ikš um järā upāndõn, siz um tegīž mīerõ, siz ne jemīņ äb ouŗõt.
Pitrõg (Pr 299)
Teicējs nav zināms.
Bez datuma.
Pr 301
  Ku nīemõd mūnda kõrd attõ seļļist tijād udārdõks, siz kītõb, ku võ’l (jeb nõļg, kui mingi kītõb) kǟb i’mmõs, ta nuoimub nīemõdõn sēmḑa uldzõ.
Siz um vakțõmõst īezõ taļtšõ un siz võtāmõst sīe pīlgõ joutõ sǟld zīedõ va’istõ, mis jōņīezõ murtõd um.
Un se nīem īrgõb nei otrõ jālgadõks, siz tīeb aššõ uks vāldiž jeb tu’l un siz vaņțļõb, kis imūb siedā nīemõ.
  Nu, siz um ikškõrd nei tīedõd (se laikam vȯļ Rūsõl) un siz um nǟnd, ku ikš sūr krupā laskūb ēņšta nǟna jūst vāldiņ.
Un tikūb ukst uldzõ.
Siz se nai um irgõn siedā kruppõ vä’ggõ ra’bbõ iļ sīlmad, un se krupā väggõ tikūb ukst uldzõ – sūr bäzgala krupā.
  Un ni siedā tulītõn sīe eņtš pǟva tulāb vanā Kalnov jemā un nei vǟgi (!) sara’btõd sīlmadõks neiku šuļ šūl jūsõ, pavíssõm ve’rrist sīlmadõks.
Se naistpūoļi kizūb: „Kis sīnda um neijen sarabbõn?“ – Kītõb: „Mis sa ni vel kizūd!
ī’ž rabīst mīnda tämuoņdžõl joutõks, ni vel kizūd!“ Nu, un sīeks ni lopūb se kītõmi.
Bet se naistpūoļi nei ītõ kabāl salāndiz sunḑi.
  Mēg ikškõrd jelīzmõ Kūkšõl tä’mkõks īds ku’bs un siz ta mēḑi vȯļ apnustõn.
Siz ta pugīz arvíen mäd sēmḑakōmarõ un mēg iz sõmõ kunāgid jembit vȭjta: iļdžēmḑa vȯļ boridi täuvž.
Amā sõ’uv mēg mūotšizmõ – iļdžēmḑa vȯļ seļļiži sūŗi boridi täuvž, män vȯļ jegā pūolpǟva valāmõst iļdžēmdā ul(d)z.
  Siz min tōți lekš vanā Krista jūr Irēl un se siz paņ tāgiž.
Se vägi mūoštiz tāgiz pānda.
Äb tīeda, mis siz täman (!) sīņõ kīndõks alā vȯļ pandõb.
Ku ta siz tegīž lekš sīņõ sēmḑakōmarõ, siz ta vȯļ ēņšta pigā mōzõ ra’bbõn.
Un ni nǟb, ku tämmõn se tidār Trīn kāndab tǟnda tu’bbõ ūoņdžõl.
Vanā Set um kūolõmõz pǟlõ.
Un mēg amād ni imlõm, mis se ni um, ku ta nei ūoņdžõl va’rrõ um nei rujāks nuo-iend, eggiļ vȯļ vel nei tīera.
  Un siz min ǟma kutsīz mēḑi sīn sēmḑakōmarõ un nä’gțiz mäddõn nēḑi sēmḑapoțīdi – amād vȯļțõ ve’rkõks saspritstõd.
Un min ǟma kītz: „Vaņ nei lǟb kurēkabālõn!
Āb lǟ kunāgõd tuoizõn slikțõ tīedõ, siz sinnõn ka slikț äb lī.“
  Bet kui ta vȯļ sa’ddõn – poțād kațki ist ūot, bet vīerda vȯļ pǟgiņ.
Amād poțād vȯļț nuospritstõd ve’rkõks, ma vel nei sieldõ apmǟ’dlõb.
Pitrõg (Pr 301)
Teicējs nav zināms.
Bez datuma.
Pr 302
  Se voļ-e.
Vanāst āigast lekštõ zīḑõd immõrkouți, pōna sǟlgas.
Un siz vȯļ näntõn eņtšõn piški kațļā īņõ, algõ vȯlkõ rištõd rišting rīštišt šīemõst, – tarīļḑ un kō’jd un tikkiž vȯļț īņõ.
Un ne vȯļțõ kakš kengšeppõ vȯnnõd – īdõn vȯļ Ābram un kui sīe tuoizõn se ni’m vȯļ, äb tu’l mīelõ.
Un Kūolkas Mōritš-jūsõ ne vȯļțõ sīe-reid strōdõnd.
  Nu, ne nuokietõnd kunkiļḑrokkõ sīes kațļās un pand ulzõ kōrandõ, laz rōz jō’dõg.
Un se tuoi zīḑ vel äb ūo vȯnd kuonnõ.
Un mitíkš iz ūo kōrands ullõ vȯnd, un ni se sigā lǟnd kațļān jūrõ un irgõn sīedõ – sigād ka lekšt vāldiņ sīe reid.
Un se zīḑ ienǟnd, ku sigā sīeb sīe kațļā jūs, – kui tä’mmõn se ni’m vȯ’ļ?!
Un ni ta (u)m kil tõmbõn sīe kațļā järā un vīnd si’llõ.
  Se tuoi zīḑ tund kuodāj un irgõn sīedõ.
Ni se zīḑ kītõn: „To kilken ko cūk ēd, to Mousõn neēd, to ēd Abrams!“ Un Ābram kūldõb, kūldõb un sīeb ma’g täuvž.
Un ku ta ni (u)m ma’g täuvž nuosiend, siz se tuoi irgõb kītõ un munt irgõbõd nagrõ.
Abram irgõn vägi oksnõ.
Un sīestõ siz se kītõbsõnā ītõ kabāl vel pīlõb.
Pitrõg (Pr 302)
Teicējs nav zināms.
Bez datuma.
Pr 303
  Ikš pȯis vȯtšīz eņtšõn seļļiz naiz, kīen võlks mõiti až′ā äb ku munt naistõn, kīen võlkst vāldad alīst ibūkst.
Ikš vanā nai opātiz eņtš tidārõn: „Võtā vālda lambõ nōgõ un līmtõm sīe sin jūrõ.“ Neitst ka siedā tei un lekš ēņtšta pȯisõn nägțõm.
Pȯis võļ vägi luštingõl un tei ildī́ņ kōzgõnd.
  Kōd āigast pierrõ sīndiz naizõn läpš.
Mīez tōž sǟl jūsõ vȱlda, laz võigõ sūslõ, ku täm um mõiti nai ku muntõn.
Bet ta ädāgiz vägi jarā, ku ta neiz, ku naizõn vȯļț neiī́ž mustād ibūkst neku muntõn. „Ildī́ņ um laggõmõst!“ ōriz miez: „Se um krōpimi, se um pietāmi!“
  Nai sai tierrõks un pōliz mīestõ: „Jõvīst kil, laggõm, ku sa tōd.
Bet vēļ min jedsõ kakš stuņḑõ kōd kanāmunāks rabbõ sin iļ vȭntsa, siz sa nǟd, ku bäs sīdõ minā ūob!“ Mīez siedā ka vēļiz.
Ku ta siz vaņtļõz spīegiļõ, siz ta ädāgiz jarā: „Mis sinā minkõks ūod tīend?
Kus minā ni laz läkkõ selliz siņīz vȭntsaks!“ – „No nǟd!
Minā sīnda rabīz set kakš stuņḑõ, bet sinā mīnda rabīst kakš āigastõ kōd munāks.
Kui siz sinā võid tōdõ, laz minā vēl vȯlkõ vāldaks īend!“
  Mīez ei vāgiz, juo se vȯl toiž.
Pitrõg (Pr 303)
Teicējs nav zināms.
Bez datuma.
Sn 1
Seis kēņig tidārt kǟbõd ūzõ daņtšõmõs
  Īd kēņigõn at vȯnnõd seis tidārt.
Jegā īe ne attõ kǟnõd järā un kēņig äb ūo teudõn, kus ne kǟbõd.
Un kengšepād at umblõnd näntõn kengi jegä pǟva – jegāī́’dõn um vȯnd vajāg jegā pǟva pōr kengi.
Siz kēņig um sǟdõn: kis võib nuovakțõ, kus ne tidārd kǟbõd, un kis võib nuovakțõ, sīen ta āndab pūol valstõ un sīe nūoŗõmõz tidār; bet vis äb või nuovakțõ, se sōb ūoņdžõl mō taptōd.
  Un siz atõ kuolm lǟnõd.
Ne äb ūot võinõd nuovakțõ: ne tidārd at jūotõnõd jūobõnõks jegā vakț, siz se um īend ma’ggõm, un ni tidārd at lǟnõd eņtš kuožõ, kus ne kǟbõd, – vakț magūb un äb nǟ midēgõd.
  Siz um tund se neļļõz.
Un se um nuovakțõn, se äb ūo jūond, mis ne tidārd āndabõd.
Sīen um vȯnd švam lȭga allõ un ta um laskõn sīe jūomõz sīņõ si’llõ.
Ni ta set tīeb, ku ta magūb; ta set tēļõb ma’ggõm, bet ta nǟb tikkiž, kus se lǟbõd.
Un ne tidārd lǟbõd vaņtlõm, voi se vakț magūb kah, – nǟ’, ta krōkšõb, magūb.
Siz ne tidārd lǟbõd selliz piškiz mīr jūrõ un kītõbõd: „Ukš, ukš, li mä’ddõn vāldiž!“ Nei um ukš vāldiž, un ne lǟbõd amād seis le’b, un siz lǟb ukš tegīž vi’zzõ.
  Ni se vakț lǟb ka sīe mīr jūrõ un kītõb neiī́ž: „Ukš, ukš, li vāldiž!“ Nei um vāldiž, un ni ta ka lǟb tagān vaņtlõm, kus ne tidārd lǟbõd.
Tämmõn um vȯnd selli am sǟlgas, ku äb või tuoi rišting nǟdõ, kus ta um.
Un ni ta lǟb tagān nänt tidārdõn.
Ni lǟb sūr joug aigõ.
Sǟl attõ seis laijõ un jegā lōjas um pȯis.
Un ni ne tidārd astābõd jegā laijõ ikš.
Un se vakț ka astāb sīe nūoŗõmõz tidār laijõ.
  Ni ne lǟbõd iļ jo’ug jo’ug un siz pids rekkõ.
Siz ežmõks at õbḑõst oksādõks pūd rekāigas.
Ni tidārd lǟbõd le’b, siz tulbõd kuldõst pūd; siz tegīž dīmantõst pūd.
Siz tulāb sūr nīn.
Ni ne tidārd lǟbõd sīņõ (~ sīnõ) nīnõz.
Sǟl at muskantõd vastõ, spēļõbõd.
Ne lǟbõd si’llõ un daņtšõbõd amā īe.
  Ni um ūomõg.
Ne tulbõd tāgiž un nänt brūdganād tulbõd sōtõm nēḑi un vībõd teiž iļ šīe sūr joug nänt lōjadõks.
Ku ne ni at notunnõd iļ šīe jo’ug, siz se vakț ailõb näntõn jedsõ, laz ta sōg je’dsõ kēņignīnõ.
  Ni ne tidārd tulbõd kuodāj tu’bbõ, vaņtlõbõd: vakț vēl magūb lovāl.
Ni tidārd mõtlõst, ku se äb ūo nǟnd, kus ne keitõ.
  Ni tulāb kēņig ūoņdžõl tubbõ, kizūb: „Võ (!) sa nuovaktist?“ – „Nä’, ma nuovaktiz,“ kītõb se.
Tidārd nagrõbõd.
Ni se vakț viedāb īd õbdõz oksā eņtš am aldõ uldzõ un näțkõb (!) kēņigõn – nu, ni tidārd ädāgõbõd järā, sadābõd amād seis pȭzandõl un kūolõbõd järā.
Un se nūoŗime, se set um sōnd jellõ.
Un siz se vakț um sōnd sīe nūoŗõmõz tidār eņtšõn un pūol valstõ.
Sǟnag (Sn 1)
Katriņ Jei (72)
9. VII. 1920
V 1. Lumvālda.
Um vȯnd ikš piški neitst – Lumvālda.
Sǟl at vȯnnõd seis piškīzt mīeztõ – pundriņḑ.
Un neitst um sīend nänt tarīļḑ jūs.
Pundriņḑ tuļț kuodāj un tūndizt, ku um ikš sīend.
Un ni ne īrgizt vȯtšõ, kus selli um.
Un ni ne līedizt: se neitst magīz īd pundriņ lovās.
Un neika Lumvālda siedā jāmstiz, nei vȯļ pagālam.
Pundriņḑ tuļț ȭdõn kuodāj un līedizt, ku nänt neitst um pagalam.
Un ni ne amād itkīzt.
Tuoiz pǟvan tuļ ikš kēņig un se ievaņtļõz tǟnda, ku ta nei knaš um.
Se kēņig āndiz pundriņḑõn pǟgiņ rōdõ, laz āndagõd tämmõn sīe zārka amā sīe neitstõks.
Un pundriņḑ āndizt kah – nustīzt tämmõn ibīz sälgõ sīe zārka un kēņig ratstīz jedspēḑõn.
Bet zārka sadīz ibīz sǟlgast mōz un lekš kațki, umārz sadīz neitsõn sūst ulz, se sai jellõ un siz kēņig võtīz täm eņtšõn pa naizõks. 
Siz se nai pūstõz pȭrandt un nuopūstõz īd vȯļg ulz.
Nu, ne lǟbõd.
Sǟl tulāb sūr joug jedsõ.
Pubā sidkõks strīḑõbõd, kis jedmõl lǟb iļ.
Pūolstõ vȱlgtõ ta um sōnd, siz ta um pōrkittõn sīe vȯlg kațki.
Pubā neijen teiž nagrõn, ku se tutkām um poukõn lōigi.
Siz um tund skrūodiļ un tämmõn um vȯnd īņõ nõggõl mustā lāngaks.
Nei se um skūolrōntiš. 
V 3. Kõps un lambõd.
Ikškõrd kõps um kaibõn jumālõn, ku ta um amā ārga lūomõz pasouļ pǟl.
Jumāl um kītõn, või ta lambišt ka kārtab?
Kõps um kītõn, ta äb tīeda.
Jumāl um kītõn, laz ta läk mõtsõ, ni ta nǟb.
Ni kõps um lǟnd.
Mõtsās ta um nǟnd, ku ikš kāitsõb lambidi.
Kõps um lǟnd pȭzišt uldzõ un lambõd ātõ lǟnõd neiku.
Ni ta um nagrõn un neijen nagrõn, ku um pōrpoukõn se pēļi ūl kațki.
Nei se um skūolrōntiš.
V 4. Kēvmunād.
Perīmīez sei tubās lōda jūs.
Perīmīez kītõb, ku ne umād kēv munād.
Tšigīņõz tegīž um õbbõzt andõlmaņ, nei tämmõn ne väggõ paššõkst (~kõlbõkst) – laz perīmīez vȯlkõ nei jõvā, mīgõ järā tämmõn nänt, siz ta sōb ūži õbīži.
Perīmīez mīnd kah.
Ni nai um maggõn nei kōgiņ, ku ne kēvmunād, guŗkõd, āt irgõnd mǟrgandõ.
Se ädāks ailõn pȭzišt ulzõ jaļgi viskõs.
Tšigīņõz ievaņțļõn, ku kõps ailõb pȯtkāstõs un jaļgi viskõs.
Tšigīņõz ouŗõn kil “tšigi-tšigi-tšigi!”, agā īeks paikõl, bet tšigi panāb mõtsõ jedspēdiz, jaļgi viskõs neiku.
V 5. Kovāl nai.
Ikškõrd um vȯnd ikš rikāz mīez un joutõm mīez.
Sīe rikkõn um vȯnd sūr mōkabāl un joutõmõn piški mōkabāl un pǟgiņ läpši.
Siz se joutõm um kouvõn immer eņtš mō tõvā grōv, algõ täm lapst läkkõd rikkõ mō pǟlõ.
Siz rikāz um laskõn eņtš nīem ulzõ.
Se lǟnd grōvõ jūom, murdõn järāndiz.
Rikāz um lǟnd tīesõ jūr kaibõm un ni tīes äb ūo võind midāgist issprīežõ.
Un siz ta um kītõn, ta āndab kuolm tabāndikštõ, – kis pierrõ kuolmõ päuvõ võib nänt nokītõ, sīen līb vīndig: kis amā rikāz, kis amā aššõ võib ailõ un kis amā saldõ um?
Ni tund joutõm kuodāj murāgõl, ku ni ta um pagalam.
Bet tämmõn um vȯnd sūr tidār kuonnõ.
Ni vȯnd kuolm päuvõ immer.
Joutõm un rikāz lǟnõd tīesõ jūrõ.
Tidār kizzõn, mis pa vigā.
Izā iskītõn, kui tämmõn lēmõst tīesõizānd jūr.
Tidār set nagrõn un kītõn, algõ murtõg.
Tuoiz pǟva vändõn eņtšõn võrgõ linā immer – ni äb ūo vȯnd äb ēḑõn, äb pōļaz.
Siz võttõn īd bokā un astõn sälgõ, bet täm eņtš jālgad at kǟnõd pids mōdõ, jālgad at vieddõnd pids mōdõ tämmõn – nei ta äb ūo vȯnd äb ratsõl, äb jālgiņ.
Bokā lǟnd īd jālga riekkaņtšõ un tuoiz riek pǟlõ – ni äb ūo vȯnd äb pids riekkõ, äb pids riek kaņțõ.
Un tēriņțõn ta um tīesõizāndõn – ikš jālga vȯnd ullõpēḑõn kīndõkst un tuoi sizālpēḑõn, – un ni andõn jõvāpǟva äb ullõ, äb tubās.
Bet ku ni um vȯnd se neitst apēḑõn, siz lǟnd izānd vaņtļõm un täm eņtšõn um patīkõn un võttõn neitst pa naizõks eņtšõn.
Pierrõ kōzgõņi (~kōzgiņi) izānd lǟnd kuondõst järāndz un kītõn eņtš naizõn, algõ ta mitīdõn midāgid tīesõ sprīežõg, un ku ta äb kūl, siz ta ajāb täm järāndz.
Izānd nolǟnd kuondõst järāndz.
Tund kakš mīestõ.
Un ni se tīesõmīe nai sprīežõn tīesõ näntõn.
Tund izānd kuodāj un kītõn, ku naizõn um lēmõst jedspēḑõn, ku ta äb ūo kūlõn, mis ta um kītõn tämmõn, bet īd ažā ta võib võttõ īņõ.
Ni at vȯnnõd sugūd, amād at tunnõd, sīenõd un jūonõd.
Un se nai um andõn eņtš izāndõn pǟgiņ jūodõ īdõ kabāl nei kōgiņ, ku izānd vȯnd piejūobõn.
Sa atvēļizt īd ažā võttõ īņõ; sīnda ma līediz amā tõurizõks, sīepierāst ma sīnda tuoi eņtšõn īņõ.”
Izānd nūzõn ilzõ, võttõn naiz käd alā, lǟnd mȯizõ tāgiž un vȯnd luštīgõl, ku tämmõn um kovāl nai. 
V 6. Sūr Klouz un piški Klouz.
Piškīz Klouzõn um vȯnd ikš õbbi set, sūr Klouzõn kuolm.
Piški Klouz äb ūo võind eņtš mōḑi apstrōdõ īd õbīzõks, bet sūr Klouz äb ūo andõn tämmõn mūl āigal eņtš õbīži, ku set pivāpǟvan iļ lōtāiga.
Nänt mōd at vȯnnõd pivākuodā jūs.
Ku munt rovzt at lǟnõd lōtõl, siz piški Klouz um ajjõn nēḑi õbīži un kītõn: “Nu, min õbbõzt, līgid ni!” Un sūr Klouzõn se äb ūo tīkõn. 
Joutõm ailõz mõtsā kouțõ vȯtšõs mūḑi lūomidi.
Suiž trīetsõmõst attāibaltõn uznūzõz brīnõsõ: “Ak sin ailõmõst!
V 8. 
Ikškõrd um vȯnd ikš vanā mīez.
Tämmõn um vȯnd piški tubā.
Ni ne āt lǟnõd sīe vanā mīe jūrõ, palõnõd sīe kädst siedā īemōjõ.
Vanāmiez um kītõn, laz maggõgõd, bet lovvõ tämmõn äb ūo.
Vanāmīez um irgõn  ȭdõgiži sīemõ - nokuijõn lēba kūor un rōz vēžõ jaļgi jūsõ - un kītõn, laz ne kilāmīed ka sīegõd, až näntõn smekūb.
Ni ne amād āt sīenõd.
Ni se vanāmīez um kizzõn sīe sūr mīe kädst: “Drougõz, kui sinā tǟn ūod sōnd?” Se mīez um pīlõn vāgiž.
Vanāmīez ne pȯiškõst um laskõn pūstõ mōzõ, siedā mīestõ äb ūo laskõn.
Pierrõ se mīez um akkõn pōlam - siz ta um laskõn sīe mīe ka mōzõ.
Vanāmīez um pallõn, laz vēļõg tämmõn vēl mingõz umār võttõ rek pǟl īņiz.
Ku ni nōvõ um sōnd pūstõ mōzõ, siz äb ūo tieudõn, kus laz ni ailõg.
Ikškõrd um vȯnd ikš vanāmīez un tämmõn um vȯnd ikš pubā.
Tuoiz pǟva ta um vaņtlen - võnd katūkst sōņ(e).
Un kuolmõz pǟva pubā vȯnd touvõ sōņe.
Bet tämmõn um vȯnd ikš kik.
Se um loulõn, ku ne āt järā salāndõn (!) un ku ikš rikāz perīmīez um se salandiji.
Se perīmīez um tieudõn (~kūltõ sōnd), ku sōb mīdõd ikš mȯizõ.
Bet ku ta um tīend uks vāldiņ, mūd äb ūo vȯnd ku sǟndõld.
Un ūoņdžõl kik lōlab siedā ēņtšta loulõ tegīž, laz perīmīez atāndag sudmaļ. 
Ni perīmīez võtāb, tapāb kik mōz un sīeb järāndõz.
Nuh, sīz perīmīez andõn vanāmīen tāgiž sudmaļ un kik mȯlmõd.
V 10. Nǟlga kēņig.
Ikškõrd um vȯnd ikš nǟlga kēnig.
Täm nīn jūs um vȯnd sūr tarā un sīņõ um tund ikš sūr põddõrz.
Ni ta um tōnd täm sōdõ käddõ un irgõn laskõ tǟnda, bet ta äb ūo laskõn mōzõ - põddõrz um urgõn merrõz.
Ni kēnig um ēḑõn paļļõks un irgõn breḑḑõ vied sizzõl täm tagān, īž jettõn ōrõnd rānda pǟl.
Siz um tund salāj un võttõn ōrõnd järāndiz.
Nu ni kēnig um pōļaz.
Põddõr ta um sōnd käddõ.
Ni ta um võttõn sīe nōgõ un vändõn eņtšõn immer.
Ni ta tōb lǟdõ eņtš nīnõ tāgiž.
Kēnig īrgõb sīedõ tōdõ.
Ni um lēmõzt jelām un peļļõm.
Sǟdõn īd perīmīe jūr pa pūošõks.
Sāl um vȯnd varāld ilzõ nūzõmõst un  lēmõst tīe jūr.
Tämmõn se äb ūo vȯnd irdõ, ta um maggõn kōgiņ.
Perīmīez ajāb - ta äb nūz, äb lǟ tīe jūr.
Nu, siz perīmīez ajāb täm jedspēḑõn, äb ānda sieldõ.
Ni kēnig sǟdõb tuoiz perīmīe jūrõ obīži kaitsõm: se līb jo kievām tīe.
Bet īend īž maggõm, õbbõzt urgõnd nizzõd sizzõl un perīmīez tegīž sōtõn täm jedspēḑõn.
Ni tämmõn äb ūo vȯnd emīņț kuskõs kūožõ.
Un ta lǟnd pids riekkõ.
Tund ikš pimdi saņț tämmõn vastõ un kītõn, ku tämmõn äb ūo, kis tǟnda vīb pids riekkõ, bet tämmõn um lēmõst kēnignīnõ, ku sǟl līb sūr sīemi un jūomi saņțõdõn.
Sāl um vȯnd ūž kēnig sizāl, istõn lōda jūs un sīend amād sāņțõdõks īds kubs.
Mō pǟl äb ūo vȯnd tūlda.
Bet eļtšõ vȯļ vȯnd.
Un ni ne āt kovāltõnd, kui mō pǟl sōks tūlda.
Ēbrikš vȯļ lǟnd eļļõz tūld sōmõ.
Sǟl ta vȯļ kuŗēn nosalāndõn järāndõz.
Un ni ēbrikš vȯļ ni attūond eņtš pōnaks.
Un kärmi vīnd kēņigõn tuļ.
Kēņig um vēļõn kärmõzõn sīedõ eņtš lōda jūs.
Un sīestõ ta vel tämpõ sīeb sǟl un amād lōdad jūs. 
Sīest vel tǟnda tämpõ kūlõb lōlam sīes ēbrikšvõrgõs. 
V 12. Päp pa-vīlkatõksõks.
Ikškõrd broutšõn ikš päp eņtš kutšõrõks pids riekkõ.
Rek aigās vȯnd nīt.
Sǟl nīts um sīend ikš kēv un vārza.
Nei päp kītõn kutšõrõn, laz pidāg õbbõzt paikõl.
Ni um tund se päp rattiž tāgiž istām.
Siz päp um kītõn: “Se äb ūo sugīd tūorõz, se um nokīetõd”.
Ne ne āt broutšõnõd eņtš rekkõ jo kōgaz. 
Ikškõrd ikš mīez lǟnd pids riekkõ.
Tund ȭdõg.
Sǟl rek aigās vȯnd ikš āinadškīņ.
Ni ta um kūlõn, ku tulūb ikš mīez.
Ailõ seļļiz märāks.
Ni se um ka tund sīņ kīņ pǟlõ ilzõ um se īend sīe kīņ lūk pǟl paikõl.
Ta äb ūo tūoḑõn vaņtļõ.
Set ta um kūlõn, ku ertļõb un kītõb nei: “Vaņtļõ, izānd, ītõ jalgõ, vaņtļõ, izānd, tūozta jalgõ!” Nei ta um nustõn nēḑi jaļgi, un ertļõn siedā, mis mōs um vȯndvīlkatõks, mis allõ pīlõz, bet illõ vȯļ kimkǟngaļi.
Nei vīlkatõks um kīskõn täm järānõž.
Se mīez set um kūlõn, ku allõ lǟb ņär-ņär-ņär.
Ūoņdžõl sǟl mūdõ äb ūo vȯnd kīņ uks allõ, ku kõuvõ tōšõd tšupā.
Siz mīez um lǟnd eņtš riekkõ jeds-pēḑõn. 
V14. Kuŗē pa kožalizõks.
Ikškõrd īd izan vȯļ kuolm neitstõ.
Un siz tuļ ikš nuoŗizānd kožā pǟl un se võtīz sīe vaņīmõz tidār.
Un āndiz tämmõn kuldõz kanāmunā.
Ku izānd nuobroutšiz järā, siz se nai mõtlõz nei: vȯlks lēmõst vaņtļõm, mis sǟl um sīes tubās.
Ni ta um lǟnd ulzõ jedspēḑõn un nei nǟnd, ku broutšõn se izānd.
Un ni se izānd um lǟnd teiž jedspēḑõn nēḑi sõzārtõ kožžõm.
Un ni ta vȯļ sōnd sīe sidāmõz.
Un niei se izānd um lǟnd sīe nuoŗõmõz sõzār kožžõm.
Se izānd um broutšõn teiž jedspēḑin.
Un ni se nuoŗ nai um lǟnd vaņtļõm teiž.
Un nēku ta um tīend sīe uks vāldiņ, nei ta um nǟnd, kus pīlõbõd täm kakš sõzār pǟd.
Un nei tämmõn um eitõn irm un ailõn jedspēḑiņ eņtš izā jūr.
Un ta um kītõn nei, või ä või täm ka pavīdõ.
Un se vanā um krouvõn amād ne kougõld mōzõ un um kītõn, ku võib kah.
Mīez um kītõn, ku äb ūo.
Bet izānd äb ūo vȯnd sīeks mīerig un pand krouvõm ne kougõld mōz.
Bet ni vȯnd pūold ne kougõld nuokrouvõn se vanā mīez um pallõn, laz äb pang täm neijen sūrdõ tīedõ tīem, ku amād kougõld nuokrouvõm, ku siz līb ȭdõg jūs un kunā ta sīz sōb vel tõrg pǟl. 
Nu, siz se izānd um jettõn kah um broutšõn jedspēḑõn.
Un nei se neitst um kougõld aldõ ulzõ sōnd un lǟnd un kītõn eņtš izān, ku nei um, ku täm kakš sõzārtõ āt mōz taptõd.
V15. Kui vanā Oņa rikkõks sai.
Īd ȭdõn vanā Ōņä um tund Kūolkast sugūd jūst pids randõ.
Sǟl jūs um vȯnd ikš baļk.
Ta um eitõn eņtš kekš sizzõl, laz ta tundõg ūoņdžõl siedā kūožõ, lǟnd jedspēḑõn un äb ūo vaņtļõn tāgiž.
Bet ku ta um lǟnd iļ Rūotš joug, siz ta um nǟnd, ku tulāb se baļk tämmõn tagān.
Ni ta um irgõn ailõ kūoḑõn ildzõ Ud Rūotš jūr.
Ūoņdžõl ta um vaņtļõn, või se kekš um ka sīes tēņdäres, bet äb ūo vȯnd äb kūožõ.
Ni ta um lǟnd Rūotš tarā tutkāmõ, nǟnd sǟl eņtš kekš, vīri rūost?
Jūs, un irgõn kädūdõks kouvõ.
Bet äb ūo sōnd kuijen kōvam, ku um vȯnd kast - se um vȯnd kūldõst/kuldõst un õbdõst ažādõks täuž.
V 16 Siņņizt nīemõd
Mie’r-jemā’ u’m tund kaitsõm eņtš nī’emidi Sūr-La’gdõz īezõ.
Ikš-kõrd kik um loulõn ūoņdzõl un tä’mmõn um vond ruoikõmõst a’jjõ nī’emidi mie’rrõ tā’giž.
Bet sīes Sūrs-La’gdõs ī’ds kaņtš um sūr luoik.
Un ikš nī’emõ um vond u’nnõn sīezõ luoikõ un ta äb ūo [= mier-jemā] nǟ’nd.
Un ūoņdžõl kūolkanikā mī’ed at tunnõd mie’rrõ.
Ne at nǟnõd, ku ikš siņņi nīemõ sīeb sīes luoiks.
Ne at lǟnõd jūrõ un vaņţlõnd või se riktig um nī’emõ un se um vond riktig nīemõ.
Siz ne attõ a’jjõnd kuodā’j un sīest attõ su’ggõnd ne siņņizt nīemõd.
Vaid (V 16)
Jōņ Zēberg (s 1904)
8. II 1921
Un ni ne āt lǟnõd.
Un sǟl um vȯnd ikš sūr täm.
V18. Rebbi kovālnikā.
Ni attõ vȯnnõd mēldaŗ-pūošõd israḑļõnd ōliņ, kus ne vietā sōbõd.
Suiž um ailõn mēldar pūošõd un kvekšīd tagān.
Ni ne āt tunnõd un īevaņtļõnd, ku rebbi kumiņ istāb ōliņ pǟl.
Ne mēldar-pūošõd attõ īenõd uidõl un āt pierrõ sūdzõnd tiesõ jūr.
Lūš um vȯnd se pagāst vanā mõtsās tiesõ jūs.
Un se um attūond.
Siz lūš um nosprīežõn rebīzõn seļļõz strōip, ku tämmõn um amštõ jelājšt (~lūomišt) kārtamõst.
Un nei rebbi kārtab vēl (~vel) paldīž amštõ mõtsā lūolišt.
†kūdtuoistõn āigastõs (1916). 
V19. Kui sūr um vȯnd kurēn nõggõl un bikšõd.
Ikškõrd um tund kurē rījõ bikšidi paikõm un ta um paikõn un kik um loulõn un kurēn um vȯnd lēmõst jedspēḑõn eļļõ tāgiž.
V20. Kui riekmīen um islǟnd.
Se riekmīez noväzzõn kah, lǟnd tulīt.
Ta um nǟnd, ku um vȯnd pȯis neitstõks.
Un ta um kūldõn, mis ne rõkāndõbõd.
Ta um nūzõn ildzõ un lǟnd kītõm perīnaizõn, ku pȯis neitstõks tǟnda attõ sitāks novõidõnd.
Perīnai um vaņtļõn un kītõn, ku äb ūo sitā, bet ku um lēba apātõks.
Ta um lǟnd kah.
Bet tämmõnd vȯnd irm teīž.
Riekmīez um lǟnd un perīnaizkõks juvīst isrīḑļõn (~isrīḑlõn) un lǟnd eņtš riekkõ - vel um vȯnd īe daļīb.
Un siz um vȯnd riekaigās ikš āinad kīņ.
Ku ta um uzastõn kīņ pǟl, siz ta um kūlõn, ku ikš allõ ka um.
Tämmõn um vȯnd irm, ku äb ūo mingi kimkǟngaļi.
V21. Zūonkõ kimkǟngaļi.
Tāgiž-tāgižpēḑõn Zūonkõ kōrands um vȯnd ikš Folmaņ pa perīmīekõks.
Un se um vȯnd kimkǟngaļi.
Ni ikš pȯis um tōnd nǟdõ, kui ta nei aššõ sōb.
Bet pȯis äb ūo mȯištõn ēņšta tāgiž tīedõ.
Ta um lǟnd perīmīen jūrõ un smilkstõn ku piņ.
Nei pȯis emīņț mittõ kunāgõst äb ūo tīēnd ēņšta pa kimkǟngaļõzõks.
V22. Pēgal-Ans
Id izān um vȯnd seļļi piški pūoga neiku pēgal un tämmõn um vȯnd nim Pēgal-Ans.
Ku se neitst um ūdõn semḑõ, siz ta um brīnõn, ku seļļi kunkiļ īeb lipšvakā pūojõ.
V23. Kui kurē um eņtšõn sīlmad palāntõn uldz.
Ikškõrd um vȯnd ikš vaā sōna kitāntiji (~sōna kitāj).
Ta um kittõn sounõ pūol pǟva (!) ȭdõn.
Kuŗē ka um tund piezzõm.
Tämmõn vȯnd svinā nosulātõd.
Kurē um ourõn, nei ta um laskõn vāldiņ.
Un siz ta tulāb mō pǟl, ku äb lī sounõ emīņț, äb seļļiži kitāntõži.
V24. Bäs jengõ Jōņ.
Nei ne āt lǟnõd taļ jūrõ vaņtļõm siedā ērzõlt.
Bet taļmēstär äb ūo vȯnd sōdõb nei aššõ.
Bäs jengõ Jōņ um võttõn un tūond uldz un ratstõn kuolm kõrd immer kēnig nīn.
Nei ta um sōnd īd kēnig nīn jūr.
Taļmēstõr um klõkšõn vāldiņ un Jōņ um võttõn ērzõl un ratstõn kuolm kõrd immär nīn.
Kēnig um andõn Jōņõn īd va mȭk.
Jōņ um võttõn un lǟnd ju kougõn.
Sōnd tegīž ī∂ kēnignīn jūr.
Nei jōņ um võttõn, astõn sälgõ un ratstõn kuolm kõrd immõŗ.
Un pierrõ ratstõn jedspēḑõn ju kougõn.
Nei ta um nǟnd vaŗīkš riekaigās.
Jōņ um laskõn vāldiņ un ratstõn sīez kēnig nīnõ.
Freilen um kītõn, ku ta sīedõ andõ võib, bet laz tämmõn isäbțõg.
Jōņ um kītõn: “Se äb ūo mittõ midēgõst.
Tund kīela kakštuoistõn.
Jōņ um kūlõn, ku ikš broutšõb.
Jōņ um võttõn un broutšõn õbīz kuodāj un kutšõr um lǟnd eļļõ.
Ta um lǟnd sīe ikštuoistõnõz īe.
Un sīe kurēn āt vȯnnõd ikštuoistõn pǟdõ un ikštuoistõn õbīzt.
Jōņ um võttõn ne ikštuoistõn õbīzt un broutšõn kuodāj.
Un sīe reiz sīe kurēn um vȯnd kakštuoistõn pǟdõ un kakštuoistõn õbīzt.
Kurē um vieddõn.
Nei Jōņ um võttõn eņtš jālgast īd sōpkõ un eitõn pids kēnig nīnõ, neku kēnig nīnõn ikš pūol katūkst järā.
Bet freilõn äb ūo vel virgõ sōnd.
Bet Jōņ īž um tšīkstõn kurēks ju kougõn.
Un Jōņ um tegīž īrgõn tšīkstõ kurēks.
Un siz kurē um nei dūšig nagrõn, ku freilõn um sōnd virgõ - tubā täuž vīerda!
Freilen um ailõn uldzõ, laskõn ērzõl vāldiņ, nǟnd, ku nīnõn mȯlmõd pūol(d) katūkst mōs un kakš sōpkõst.
Jōņ võttõn ne kurē õbbõzt un broutšõn kuodāj - ka se kakstuoistõnõz kurē um vȯnd pagalam, bet kutšer um tegīž lǟnd eļļõ.
Bet ni kurējemā um tōnd Jōņõn atmaksõ iļ sīe (~atspīțõ).
Varīkš um lǟnd vēžõ tagān, ku ni um isäbțõmõst, mis um tõitõn.
Vēžõz um lǟnd pūojõ un tūond jeng ildzõ.
Bet ku varīkš um sōnd jūrõ, siz ta um pand pūnga jengõks Jōņõn kaggõl pǟl.
Nei Jōņ um sōnd tulīņ pa rištīngõks tāgiž un siz sīes luštšõ ne attõ jūonõd Jōņ freilõnõks kōzgiņi tīera nädīļ.
Bet mittõ kuskõz siedā ne äb ūot laskõnd, attõ pitsõ kazāntõnd, pits puņņ oukõ sīedõ andõnd.
Bet bäs jengõ Jōņ vel jelāb paldīž.
Īd perīnaizõn um vȯnd ikš tidār un ikš võrõztidār.
Ta um lǟnd un nǟnd, ku riekaigās um vȯnd ikš nīemõ, lipšvakā kaggõls.
Se neitst um võttõn un nuolipšõn nīemõ un lǟnd ju kougõn.
Neitst um purīņțõn un lǟnd tegīž ju kougõn.
Ta um võttõn un vieddõn uldz un lǟnd ju kougõn.
Nei ta um sōnd piņpurn nīn jūr un lǟnd sizzõl.
Bet neitst ju um vȯnd umārzpūst piddõz.
Ku äb ūo lieudõn, siz um ailõn tegīž siezõ pūolõ, kus se neitst um lǟnd, satīekõn lēbaōjt(õ) un kizzõn, või täs um lǟnd mingi neitst.
Lēbaōj um kītõn, ku mitikš.
Nei piņpurn immer ailõn eņtš nīnõ tāgiž, vȯtšõn eņtš aigõst lebbõ tegīž amād.
Ku äb ūo lieudõn, siz äb ūo lieudõn.
Nīemõ um kītõn, ku äb ūo mitikš.
Nei ta um kīerõn un ailõn eņtš nīnõ tāgiž, ku siedā neitstõ käddõ sōdõ äb või.
Piški neitst um sōnd kod jūrõ, tīend pūnga vāldiņ, vaņtļõn, mis sǟl sizāl.
Vȭrõzjemā um pōrädagõn, ku mitikš tāgiž äb tul, kis sīņ lǟb, un se tulāb kuldõst ōrõndõks.
Neitst um lǟnd un pūtõn vastõ nīemõn.
Nīemõ um pallõn, laz lipšāg tǟnda, bet eņtš tidār um atkītõn: “Kurē laz sīnda lipšāg!” un um lǟnd ju kougõn.
Satīekõn tegīž umārzpū.
Se um pallõn, laz purīņțõg umārd mōzõ.
Neitst um lǟnd nīnõ sizzõl.
Izānd um istõn lōda jūs.
Ku izānd um nolǟnd, nei vȯnd īr ullõ un kītõn neitstõn: “Ānda minnõn sīe kīela!
Nei izānd um ailõn neitstõn tagān.
Umārzpū um atkītõn: “Äb ūo kōgiņ aigõ, ku ikš neitst täs lekš.” Nei piņpurn um ailõn seļļõz kabāl un nǟnd, ku neitst istāb kand pǟl un novūb.
Nei piņpurn um ailõn jūrõ un võttõn un sakīskõn sīe neitst kabāl kabāļiž.
Un jemā äb ūo savȯdlõn emīț kuodāj.
Ku tidār vȯlks võttõn sīe piškīz pūnga un nolipšõn nīemõ, nopuriņțõn umārd pūst un vieddõn lēba ōjst uldz, siz tämmõn vȯlks vȯnd jõvīst neiku sīe vȭrõztidārõn.
V29. Kakš saņțõ.
Ikškõrd kakš saņțõ attõ lǟnõd īd kēnignīn uks jūrõ un loulõnd.
Un nei ne attõ lǟndõd jedspēḑõn.
Bet ku ne āt irgõnd sīedõ, siz se, kis um loulõn “izāndõd pǟl mõtlõ um amā veltõ”, se um leudõn kukīļ sizāl vīž dolert un tuoi äb ūo ļeudõn mittõ midēgõst.
Un siz se līedaji um pienagrõn siedā tuoista: “Sa lōlõst izāndõd pǟl mõtlõ um amā jõvā, sa iz sō mittõ midēgõst.
Un ta äb ūo noveijõn nei jennõks ku sīedõ.
Kalāmīez äb ūo ruoikõn ka midēgõst.
Ku ta ni um vȯnd ne võrgõd iesiddõn, nei um tund ikš nūoŗ mīez pids randõ un lǟnd piddõz.
Vanā mīez um kītõn, laz tulgõ, ku tämmõn vastõ mīeldõ äb ūo.
Ne āt sōnõd jadā mōzõ, āt eitõnd eņtš võrgõd sizzõl un āt maggõnd īž iļ īe jūsõ.
Ūoņdžõl jedmõl pǟva kārgamõt ne attõ sōnõd aigā jūrõ.
Siz se nūoŗ mīez um kītõn, ku neijen (pǟgiņ) um kaļḑi, siz um amā kilān āndõmõst, set ku se va kaļājin (~kaļājõn) äb.
Nūoŗ mīez um lǟnd järāndõz un vanā kalāmīez um lǟnd kalādõks kuodāj.
Un tegīž um tund se nūoŗ mīez un kītõn: “Mikšpierāst sa āndõst sīe kaļājin?
Ma tokš kītõz, ku äb ūo brī tämmõn andõ.” Vanā juāltõb, ku ta äb ūo andõn.
Un sīe kaļājin, kis roudõ tagāb, sīen sin lekš andõ un sīen sa izt ānda.
Un nei ka um vȯnd.
V31. Kovāl Ans.
Ans um sasǟdõn (~sǟdõn) kurē jūr pa pūošõks.
Kurē um võttõn kah.
Sǟlc smēḑšõ tūrsõ um vȯnd ikš flint.
Ans um ourõn kil “siļg ulz, siļg ulz!” bet kurē um saddõn iļ kaggõl un nei kurē um vȯnd pagalam.
Bet Ans vel um paldīž.
Un ku äb ūo midēgõst taptõd, siz tämmõn um lēmõst jālgiņ tāgiž kalmõ.
Īdõn um vȯnd sigā taptõd.
Ku se um ratstõn kalmõ tāgiž, siz munt mirīņõd attõ kālmad pǟl ievaņtļõnd, ku um sigā, un näntõn attõ irgõnd ne lūomõd ädāgõ, mis āt vȯnnõd taptõd.
Un siz se sigā ka um irgõn ailõ ne muntõn tagān un um ailõn kālmad tarā zūogõ jūr.
Se zūogõ um vȯnd kivīšt.
V35. Ōdõm un Iev.
Bet Ōdõmõn um vȯnd dālba un Ievõn ouk.
Ne āt mõtlõnd, ku um panmõst sīe dālba sīezõ oukõ.
Un ikš lestāpārmaz kah um uzlaksõn Ōdõmõn pīerz pǟl un jamstõn.
Un nei se Kain um sindõn. 
V36. Lapst tēji.
Īd izān attõ vȯnnõd kuolm pȯigõ un se vaņīmi um vȯnd muļki.
Skrūodiļ un kengšepā attõ lǟnõd izānd jūr tīedõ sōmõ.
Muļkõz veļļõn um īend zǟl.
Ta ka um lǟnd kēnig jūr, laz kēnig āndag tämmõn tīedõ.
Siz kēnig um sakutsõn amād naizt strīpõ.
Un nei ka um vȯnd amādõn tuoiz pǟvan attõ vȯnnõd lapst.
Un kēnig um vȯnd väggi kõzzi, ku täm tidārõn muļki ka um ustīend laps.
Nei min izā ikškõrd sōnas mäddõn nīžõz. 
V37. Kui zīḑ sai kēnigõn pa znūotõks.
Bet siz zīḑ um kītõn lovān ald: “Kui siz ma äb ūo?!
Ma täs ju pīlõb neku eggiļ ūomõgst un ma tikkiž neiz, mis sinā päppõks teid un tikkiž!”
Kēnigtidārõn um vȯnd sūr uid un tämmõn um vȯnd lēmõzt zīḑõn pa nāizõks.
Un nei se zīḑ sai kēnigõn pa znūotõks.
Mōmīe polākõd Dūonigs skūolsõ nīžõst. 
V39. Mikšpierāst pūd äb rõkāndõt?
Un nei ta um iskǟnd amā pǟva.
Siz ta um tōnd sīedõ, bet leibõ īņõ äb ūo vȯnd.
Bet nai äb ūo andõn.
Sǟl ta um satīēkõn īd vanā-vanā mīe.
Mīez um iskītõn, kui tämmõn eggõļ lǟnd, un kizzõn, või ta äb tīeda, ku āt kūjat pūd.
V40. Kik un kanā.
Īd izāndõn um vȯnd ikš kik un kanā.
Kik um lindõn tarābõ ildzõ.
Tikā um kītõn, mikšpierāst kōŗapaint äb ūo tǟnda kaitsõn.
Se um kītõn: sīepierāst, ku perīnai äb ūo kakīdi andõn.
Sigā um kītõn, ku neitst äb ūo andõn sīedõ. 
V41. 
Ikškõrd kuolm studentõ un päp attõ spēļõnd kōrtõdi.
Un ne attõ sasǟdõnd nei, ku päp äb või ežmõz lejāvõtāmõd ūoņdžõl izkītõ (~irgõ) spredīktõ iļ kōrtõd.
Päp um kītõn: “Ežmõz lejāvõtāmõd ūoņdžõl äb ūo mittõ midēgõst kītõ, ma siz iļ amā võib iskītõ, siz tēg minnõn āndat tūotõ rubīļț.”
Um pietund ūomõg jūrõ.
Päppõn um vȯnd lēmõst kītõm siedā spredīgtõ.
Ku päp um lǟnd kantsõl pǟl, kantsõl pǟl, ne ežmõst sõnād attõ vȯnnõd päppõn nei: “Pīk trumpsõ - nei rõkāndõbõd ne pasouļ lapst.
Bet ku ta um tund kantsõl pǟld mōzõ, ni attõ studentõd kizzõnd, mikšpierāst ta äb ūo emīț kītõn.
Päp um kītõn: “Mēg sasǟdõzim, ku minnõn um irgõmõst kītõ kurē bībõlõst.
Un ma ne ežmõst sõnād pidīz tämst.” Nei päp um kītõn: “Min äb ūo neijen aigõ, āndagõd minnõn sīe tūontõ rubīļțõ, laz ma sōgõ lǟmõ tegīž: mīnda jālg abs ikš vȯdlõb.
Sǟl paldīņ ikš nūor sōb mōzõ taptõd un min um lēmõst tabār tagān.” Un nei ne studentõd attõ andõnd sīe rō un siz vȯnd kīela kakštuoistõn un ne studentõd attõ lǟnõd jarā.
Nei päp um teļļõn ēņtšta ildzõ, um võttõn eņtš sūr mustā ērzõl un um ratstõn kougõn pids gaisõ.
Un vel ērzõlõn rōdad attõ atrabbõnd vastõ Dūoņig pivākuodā spitšõ.
Ta īž siedā äb ūo nǟnd, sīepierāst ku um vȯnd pimdõ.
Un ku ta um vȯnd aizratstõn jālgabõ, siz um ikš tuoi pȯis rabbõn kōrtõdi spēļõs tuoista mōzõ, un tämmõn um vȯnd lēmõst jeng tagān.
Un se päp um vȯnd kurēs apsǟstõd - sīepierāst ta um võind ämḑi brīnõm tēḑi izjellõ. 
V42. Pōv un strazdõ.
Um vȯnd nǟlga āiga.
Pōv sūr lind um lindõn kakš-kuolm päuvõ bes sīēmõt.
Nei strazdõ luštīgõl un salāndõn piški lind īrõn oukstõ īd sīek järā.
Ni um vȯnd pōvõn sīedõ kil.
Bet tuoiz pǟvas um tund sūr tūļ un kīlma.
Pōv pōļaz um vȯnd un um mõtlõn: “Labāk ma vȯlks pīlõn bes sīemõt äb ku pōļaz.” Bet ni äb ūo äbțõn mittõ midēgõst, set ku um vȯnd järā kīlamõst.
Ne āt nosīenõd un lǟnõd koŗŗõm, bet ne āt nǟnõd, ku ikš piški neitst kuoŗõb.
Bet ku um nolaskõn un lǟnd vaņtļõm, siz um nǟnd, ku um vȯnd sīest eņtš kōrandst vaļānikā tidār - ikš āinagi un väggi knaš.
Ikš piški neitst um vȯnd kōraļ.
Ni ne attõ irgõnd ratstõ.
Izānd um tund kuodāj - äb neitstõ emīț äb õbīzt.
Nei ta um võttõn pūošidi un ailõn tagān.
V46. Pīpõrmaņ un äbsmēkiji
Ikš um vȯnd pīpõrmaņ, bet tuoi äb ūo vȯnd smēkiji.
Un nei ka um vȯnd.
Eņtš izā kädst ma siedā kūliz.
Ikškõrd um vȯnd ikš drūošõ mīez.
Ta um sasǟdõn īd izāndõks, ku tämmõn irm äb ūo mittõ kuskõs.
Izānd um kītõn pǟlõ, laz ta läkkõ iļ kōdtuoistõn āiga īezõ kālmadtarā pǟlõ - siz tämmõn līb irm.
Mīez um lǟnd, tund ūoņdžõl tāgiž, kītõn izāndõn, ku tämmõn äb ūo vȯnd mittõ sugdīd irm.
Izānd um kītõn nei: no jah, siz kuolm īedõ um lēmõst pivākuoddõ, siz kil sōb nǟdõ irmõ.
Mīez um lǟnd ȭdõn jedspēḑin.
Ta um vȯnd sūr smēkiji, ta m võttõn tīera vǟrzakuoț tabākõks īņõ un pulvõrt (~pulvärt).
Tund kīela kōdtuoistõn āiga.
Kūlõn ku tulāb kurē.
Tund kurē sizzõl un kītõn: “Äb nei ul vīțõ!
Kurē irgõn smēkõ.
Mīez kūlõn, ku nuorabbõn kīela ikš.
Kurēn um vȯnd järā lēmõst.
Tuļ um tund pīpst ulzõ un nuosutiņțõn kurēn amād ibūkst un sīlmad un nanā järā, neiku kurē um lǟnd räukõs jedspēḑõn.
Bet um tund kīela kōdtuoistõn āiga.
Ta um kūlõn, ku īds nūrkas gräbīkšõb maktig.
Ta um lǟnd vaņtļõn, mis sǟl um.
Sǟl um vȯnd zārka un kūlõn, ku sǟl zārkas nei rõkāndõb nei sizāl ku.
Ta um mõtlõn: minnõn um pīlõmõst līdzõ sīe zārkaks pitkālõz mōsõ.
Ta līdz ku nuolaskõn pitkālõz mōzõ, nei poukõn zārka kōņtš sīezõ pūolõ mōzõ, kus ta um vȯnd, un astõn kurē sǟld uldz.
Nei mīez svipt zarkõ sizzõl.
Kīela um nuorabbõn ikš - kurēn um vȯnd lēmõst zarkõ.
Bet kurē um nǟnd, ku um vȯnd mīez jeds.
Mīez um kītõn: “Äb lask sugīd.
Ja sa nuolugūd min izā touviš, siz ma kil laskūb.” Bet kurē, ku ta üb mūošta.
Ku izānd um tund ūoņdžõl mīe ulzõ laskõm, (siz) ta um nǟnd, ku istāb mīez neitstõks.
Un mīez um sōnd izānd kädst pǟgiņ rōdõ iļ sīe knaš neitst un mīez um nagrõn: “Nei va um!
Izānd kēņigtidārõks agā jelābõd vel paldīņ.
V49. Siņņõzt nīemõd.
Ikš mīez um lǟnd mõtsõ pūḑi raḑļõm un um lǟnd iļ Sūr lagdõ iļļõ.
Mīez um lǟnd iļ un irgõn raḑļõ pūḑi.
Rōžkīški um vȯnd saraḑļõn un ta um mõtlõn: um lēmõst kuodāj kītõm muntõn kah, laz tulgõd apvaņțlõm - täs āt sieldõ siņņõzt nīemõd.
Ku ta um kuodāj nuolǟnd un kītõn, siz ka atõ tunnõd rovzt, kil sūrd, kil piškõzt vaņțļõm.
Bet ne rištīngõd kil āt nǟnõd.
Ne āt lǟnõd un võttõnd sīe nīemõ un vīnõd kuodāj un irgõnd kazātõ.
Un nei siz attõ suggõnd ne siņņõzt nīemõd Kurāmōl Sōrmōst, kus ne vȯļțõ ju jedmõl.
V 50
Mier-kōzgõnd
 Īd ȭdõg āt lǟnõd nēļa mīest mierrõ.
Ne at ieeitõnd võrgõd mierrõ un īž pannõd un maggõnd jūs.
Ne kuolm at vȯnnõd ju maggõm nuoienõd, bet ikš vel um vȯnd virgsõ.
Se um nǟnd, ku vied ald sugūb mīez vied pǟl un um pallõn sīe kä’dst, kis um vȯnd virgsõ, ku ta vȯlks nei juvā un mustāks sīe ānkar ildzõ rōški ju kougõn, ku se paldīņ um kuoḑõn täm ukš jeds.
Mīez um kītõn: “Mis sa ni muļkiņțõd, voi siz vied al at mingõst tubād?!” – “Nu jah, ja sa äd usk, siz tul apvaņțõl!
Min tidārõn täm ȭ’dõn atõ kōzgõnd.
Un võtā sa sǟl lōja käpstõ ne piškõst ärmōnikõd ka īņõ, ku sa võid usspēļõ.” Nei um võttõn se mīez ne ärmōnikõd käddõ, un se toi um võttõn vālda sīlmadō’rõn un apvändõn immäŗ pǟ sīe kalāmīen.
Un siz ne at lǟnõd vied alā.
 Siz um seļļi strēk vȯnd.
Nei at suggõnd neijen knaššõd tubād, amād at vȯnnõd pūstõ.
Kalāmīez um võttõn eņtš piškõst ärmōnikõd un irgõn spēļõ.
Nei ta um nǟnd, ku tulāb se brūț ši’zzõl un kutsūb täm siemõ.
Ta um lǟnd.
Amād ažād at vȯnnõd pūstõ: tarīļḑ un gaffõld un kōjd un tikkiž.
Ne at nosīenõd nei se mīez um kītõn, kis täm um tuond: “Nu ja kōzgõnd lībõd loptõd.
Ma sin vīb tāgiž laijõ.” Neiku se mīez um kītõn nēḑi sõ’ņḑi, nei um tund brūț šizzõl un škinkõn kalāmīen sīlmadō’rõn.
Mīez um võttõn un vīnd täm laijõ.
 Kalāmīez um nustõn munt kalāmīed ildzõ un um kītõn: “Va, ma vȯļ mier kōzgiņiš, nǟd, mis ma sai škinkõ!
Sīe min brūț ī’ž škīnkõz.”
Nei ne at vieddõnd võrgõd uldzõ, un um vȯnd ka kaļḑi, ku tšäbikšõn ī’d.
Ne at tunnõd aigõ.
Se mīez um nä’gțõn amād ro’vstõn siedā sīlmad-ōrõnt, mis tämmõn um miersõ kōzgiņiš šōnd škinktõd.
Un se sīlmadō’rõn um vȯnd seļļi: äb ta ūo nuoku’llõn, äb ta ūo mustāks iend, um võind pū’stõ kuijen tō’b.
V 51
Mikšpierāst sǟrnaz perīzõks ploukõb?
Ku passouļ īrgandõksõst atõ irgõnd pūd ežmõz kõrd ploukõ, siž jumāl um kītõn pūdõn siedā aigõ.
Un siz amād ka atõ irgõnd ploukõ.
Bet jumāl um apvaņțļõn, ku ikš pū pūtõb.
Ta um ki’zzõn munt pūd kä’dst: “Kis siz vel täddõn pūtõb?” Ne at kītõnd, ku sǟrnaz.
Jumāl um kizzõn: “Kus siz ta vȯļ iļ šīe āiga, ku ma ne muntõn kītõz aigõ?” Munt at kītõnd: “Ta ju pīļõz mäddõn sǟlga tagān.
Ta um seļļi ūjgali un ārga, äb tuoḑ sinnõn siļmiž vaņțļõ.” No, siž jumāl kītõn särnõ pǟl: “Sa siz līd se perri pū, kis kievād perīzõks ploukõb un eižmi eņtš lēḑi mō’zõ puttõd.”
Sǟrnaz um pimdi pū, tämmõn sīlmad võnstsas äb ūot.
Vanā Jaņi, eņtš ǟma izā ve’ļ kä’dst kūlõn.
V 51 a
 Ku jumāl kītõz pūdõn “ploukõgõd!”, bet särnõn vȯļ irm jumālst, ta paslēpõz munt pūd tagā.
Ku jumāl vȯļ nuolǟnd, siz sǟrnaz irgõz nuttõ.
Ku jumāl kūlõz, ku ikš pū ōrõb, ta tuļ un kõzgastõz uzōrõz: “Kis täs ōrõb?” Bet särnõn vȯļ irm, bet munt pūd kītõst.
Siz jumāl kītõz: “No, siz sa ploukõd amā perri.” Un nei ka sǟrnaz paldīņ ploukõb perri. 
 Sǟrnaz um se pimdi pū, tämmõn sīlmad äb ūotõ.
V 52
Kui um su’ggõn sõnā mm?
Ikškõrd u’m vȯnd seļļi mīez: ta um strōdõn jumālõn un kurēn.
Kurēn ta um kōrtidi spēļõn un jumālõn bībõlt luggõn.
Siz ta um iend rujāks.
Siz um kurē pīlõn pǟ tutkāmõs un jumāl jal’gšõ.
Ne at pīlõnd seļļõz strēk.
Mīez um nopierslõn ikš kõrd.
Kurē um irgõn sǟdõ jumālõks, laz ta laskõg täm sīņ jaļgžõ.
Jumāl um laskõn kah.
Ku ne ni attõn vȯnnõd seļļõz strēk pīlõnd, ni um mīez nuopierslõn tuoistā kõrd un kurēn u’m vȯnd sū vāldiņ.
Nei se sitā kard um lǟnd sīņ šūzõ.
Nei kurē sū vi’zzõ un irgõn eļļõ lǟdõ, ku ta ni vȯļ sōnd sīe jeng.
Jumāl um nuttõn tagān: “Voi sa said ka ni?” – “Mm!”
Kurē um lǟnd eļļõ jedspēḑõn un jumāl um iend pīlõm.
Nei mīez um laskõn jeng sūst ulzõ un jumāl um sōnd un lǟnd touviž.
Un nei um su’ggõn se sõnā: mm (mh).
V 53
Mikšpierāst rištīng äb kǟ’ nei aššõ ku jelāj?
 Ku Ōdõmõn sīndõz ežmi pūoga Kain, siz jumāl kītõz tä’m pǟl nei: “Visk sa tä’m iļ katūks i’ļļõ, siz ta irgõb kǟ’dõ tulītõz.” Bet Ōdõm kītõz: “Ku ta līb pagālam, kis siz täm samaksāb?
Äb tīeda, voi min emiț mingi läpš lī’b (!).” Un Ōdõm äb ūo viskõn.
Jumāl kītõz tä’m pǟl tegīž: “Ku sin jelāidõn piesīndõb mingi läpš, siz visk sa täm iļ katūks i’ļļõ, siz ta irgõb aššõ kǟdõ.” Ōdõmõn um piesindõn nīemõn vāški.
Nei ta um võttõn un viskõn sīe iļ katūks iļļõ, – um äb ūo vȯnd pagālam un vāški um irgõn kǟ’dõ.
Sīepierāst kah paldīņ kǟbõd luomõd aššõ: ku at pǟva va’nnit, siz ju trēpiļțõbõd.
Bet rištīng irgõb kǟdõ, ku ta sōb āigast jūr, sīepierāst ku Ōdõm iz visk Kaintõ iļ katūks iļļõ.
Sīe ma kūliz eņtš ǟma kä’dst.
V 54
Kui mīen um ouk su’ggõn
 Jumāl um jellõn seļļiz strēk un um tōnd saldõmt jūodõ.
Ta um mõtlõn, ku vȯlks īd pūn irgõmõst saldõst vietā jūokštõ.
Ta um kītõn, laz kõuvõz irgõg jūokštõ un laz vȯlks neiī’ž-šaldõ ku nūoŗ neitst butš.
Un se kõuvõz, kis kazāb liegā (~kažiz) sizāl, sīen laz vȯlkõ neiku veiž – neiīž ku sīe neitstõn, kis um mustā.
Un nei ka u’m: sīe kõuvõn, kis kazāb kūja pǟl, um saldõ kȭļõm un sīen, kis kazāb sūos vied sizāl, um seļļi ku veiž.
 Ōdõm um lǟnd iedõm mändrõkst kōuvõst.
Nuoiedõn un istõn ī’ sīe kand pǟl.
Ta maņņõn, ku pierz īeb kažīzõks un irgõb ūdõ.
Ta vel um istõn un istõn.
Ku um vȯnd mändrõks vaļmõz, ta um tōnd nūzõ, bet vȯnd pie-ūnd kand jūr kand jūr vi’zzõ.
Ikš kõrd kōļõn nūzõ – äb ūo sōnd.
Kōļõn nūzõ tuoistā kõrd – siz um amāl joudõl kīskõn, neiku um nokīskõn bikšõd puoj lejā-kabālõks ulzõ.
Lǟnd ma’ggõm pǟva kä’ddõ.
Sǟl teiž kärmõst attõ tunnõd un irgõnd sīedõ īd piškiz ouk un sīenõd nei kōgiņ, kamät um vȯnd duobõnz le’bbõ.
Un kis äb usk, laz apvaņtļõg, ku mīedõn paldīž vel um nei.
V 55
Mikšpierāst jōsõn um munādkoț ma’g tutkāmõs ju pienti?
 Ikš piški poiški vȯnd ikškõrd kōraļ.
Ta um nǟnd, ku jōsõ burikšõb lambidi.
Ta um mõtlõn: “Ūod-ūod, ma sin nä’gțõb!” un si’ddõn jōsõn munād-koț vi’zzõ.
Ȭdõg lǟnd kuodāj.
Perīnai vaņțlõn, mis jōsõn pa vigā um, ku ta nei gūrbaļi um.
Nǟnd, ku jōsõ lambõdõks emiņț äb ail, ta tappõn jōsõ mōzõ.
Jōsõn vȯnd munād-koț ma’g jūsõ nei ō’dõz un pienti ku lānga.
Un sīest vel paldīņ jōsõdõn um munād-koț ma’g jūsõ pienti.
Kis äb usk, laz pavaņķlõg.
V 56
Kurē iskovāltõn, kui rovst ju aššõ kūolõbõd
 Kui kurēn emīț äb ūotõ rovst neijennõ kūolõnd, siz ta um võttõn un mõtlõn nei tegīž, ku vȯlks tīemõst brāndiļț, špirktõ, vȯltõ un tabakt smēkõ.
Jedmõl ku äb ūo vȯnd brāndiļ, spirkt, vȯ’l, tabāk, rovst attõ ju kōgiņ je’llõnd, bet kamät kurē um nänt ažād nokovāltõn, nei paldīņ kūolõbõd rovst pǟgiņ ju aššõ äb ku jedmõl.
Bet ku kurē um nänt nokovāltõn, siz ka attõ rovst saddõnd neiku kärmõst sīend pǟlõ.
Ne, kis äb smēkõt, ne attõ labākõd.
Bet kis smēkõb un äb siļg, se ka um jõvist.
 Kūlõn eņtš ǟma-ǟma kädst.
V 57
Kui pȯis apkožiz pāina pa nāizõks
 Ikškõrd um ma’ggõn ikš pȯis uļļõz (!) sāina aigās, bet tämmõn um tund jegā īe pāina sälgõ un um muotšõn neijennõ, ku pȯis um īgõn neiku nīemõ.
Pȯis um vȯnd nei nuonīkõn, ku ju um vȯnd perri tutkām.
Nei ta um nǟnd, ku sīes sāinas um seļļi oksā ouk.
Pȯis um mõtlõn: vȯlks tiemõst tapā vaļmõks, siz sōks nǟ’dõ, kis se seļļi um.
Pȯis um uztīend tapā iļ pǟva vaļmõks.
Nei ku ta um lǟnd ȭdõn ma’ggõm, nei ta um võttõn eņtš tapā kilgõ.
Nǟ’, nei ka um vȯnd: ku um tund se pāina sälgõ, nei ta um võttõn un pand eņtš tapǟ je’ddõ.
Neiku ta um nuopand eņtš tapā je’ddõ, nei se pāina um iend pa knaš neitstõks.
Nei se pȯis um apkožžõn eņtšõn pa nāizõks.
 Ne attõ diezgan jõvīst jellõnd.
Bet se mīez um mõtlõn ne’i, ku vȯlks ikškõrd lēmõst lōtõl.
Se nai um kītõn: “No, lǟ’mõ ka, minnõn vastõ äb ūo.” Nei ne attõ lǟnõd.
Bet se nai um vȯnd seļļi rištīng, kis äb ūo mittõ kunāgõd na’grõn.
Bet lōtõl nagrõst?” Ta um kītõn ne’i: “Ku siz sǟl äb sō nagrõ, ku kurē um kāntstar pǟl un kēratõb amḑi ro’všti ǟrga nō’gõ pǟl!” Bet kurē’n nō’gõ um piepūtõn un ta um vientõn nei kōgiņ, koņtš um su’ggõn näntõn kakš lapsta.
Ku se mīez um je’llõn tä’mkõks, ta um nei nokītõn: “Voi sa tīedad, kus ma sin sai?” Nai um kītõn: “Äb tīeda.” Mīez um kītõn: “Vațēks, täst sīest oksā oukst!” Neiku mīez u’m võttõn sīe tapā vāldiņ, täm knaš nai ka um ka’ddõn jarā.
Bet sīe mīen um sōnd siemi kietõd, bet setku äb ūo vȯnd nǟ’dõ.
 Ta um ikškõrd lǟnd tuoizõ kōrandõ.
Ta um nǟnd, ku täm knaš neitst (~ nai) istāb sǟl. –“Kus sa min nai ūod sōnd tǟnõ?” Toi mīez um kītõn: “Kui?
Se um min nai!
Kui sa siedā võid sōdõ?!” Un äb ūo andõn.
Un se mīez, kis um nuo-akkõn täm sīest oksā oukst, um iend tijāks un se toi mīez um je’llõn nagrõs.
Se nai um vȯnd jedmõl sīe tuoiz mīe nai, bet ta um vȯnd kurē’st apsǟstõd, sīepierāst ta um võind kǟ’dõ pa pāinaks.
Kis um mingi burā, se um kurēst apstǟstõd ka.
Kūlõn Bärtold Marī kä’dst, kis um sindõn Pitrõg-kilās, nēļa-ki’mdõ ikš āigastõ paldīņ vanā.
V 58
Kurē un jumāl
 Kurē un jumāl attõ sasǟdõnd, ku ne stōdõbõd naggiri.
Jumāl um ki’zzõn kurē kä’dst, mingõz tutkām ta tō’b vīļast, voi aliz, voi pēļõz.
Kurē um kītõn jumāl pǟl: “Sōb nǟ’dõ, ku ne kazābõd.” Jumāl um kītõn: “Äb, paldīņ um kītõmõst.” Kurē um mõtlõn un kītõn: “Sīe pēļõz.” Siz jumāl um kītõn: “Nujā, sin līb se pēļi un min se a’lli.”
 Ku attõ ka’zzõnd ne naggõrd, ak mis ne pa līedõd attõ vȯnnõd!
Kurē um vȯnd maktig luštigõl, ku tä’mmõn līb viļļõ diezgan un jumāl līb tijāld.
Bet ku um attund si’gž, ni jumāl um kītõn, laz nītõg eņtš vīļa.
Kurē um nītõn un prietsõn, ku tämmõn um viļļõ diezgan un ku jumāl līb tijā.
Bet ku kurē um sōnd jarā eņtš lī’edõdõks, siž jumāl um irgõn võttõ eņtš naggõŗi.
Kurē um nǟnd un itkõn, ku jumālõn um nei jennõ un tämmõn um nei veiti.
 Bet ni kurē um rõkāndõn tegīž jumālt tuoiz kievād, ku näntõn līb kīlamõst voddõrt un ku ta võtāb sīe aliz.
Jumāl um vȯnd nei ka mierigs.
Bet ne attõ ieki’llõnd nēḑi vodiri.
Bet ku um tund ni sigž, jumāl um nītõn ne pǟkõst jarā un kurē um koŗŗõn nēḑi volg tutkāmi, mis vēl attõ vȯnnõd mō sizāl.
Nei kurē um iend kõzizõks un äb ūo emiț ki’llõn jumālõks mittõ midēgõst un um irgõn rištīngidi kōrdiņțõ mō pǟl.
Un nei ta kōrdiņțõb vēl paldin.
A.
Berg kädst Sǟnagõl kūldõd.
V 59
Īr un vermliņki
 Īr vermliņkizõks attõ ki’llõnd voddiri (~voddõŗi) pūol pǟl.
Bet ku um tund si’gž, ni attõ võttõnd eņtš vīļa jarā.
Bet ku ne attõ ja’ggõnd, siz um vȯnd ikš voddõr-groudõz emiț äb ku pūoļ.
Bet ni ne attõ nõ’utõnd, mis tīeb.
Vermliņki um kītõn, ku um nustāmõst sodā.
Un ni um vermliņki kutsõn amḑi līndidi (~amād līndõd), mis jelābõd i’llõ gaisõs.
Īr um sakutsõn amḑi zvēridi, mis mō pǟl jelābõd.
Un siz um irgõn sodā.
Un siz um ikš kotkānõz un ikš louv ku’bbõ sa’ddõnd.
Louv um sakīskõn kotkānõ, un siz um īr sōnd pēļiz-kä’d.
 Siz um kotkānõz lǟnd kestar jūr un um kītõn kestārõn, laz pang seļļõz kūožõ, kus mitikš ka äb tīeda.
Kestār um mõtlõn, kus ma panāb.
Bet tämmõn rabāgõn (~rabā’gõn) mielõ, ku tä’mmõn um sūr tīņ, ku pa’nmõst sīņõ.
Ni ta um pand kotkānõ tīņõ.
Un ku um sōnd tīerrõks, siz kotkānõz um kītõn kestārõn, ku ni ne lǟbõd.
Bet kestār um kītõn kotkānõn, ku ta äb või nei lǟdõ, ku tämmõn um ki’zzõmõst päp kä’dst.
Siz kotkānõz um kītõn kestārõn, ku tämmõn um lēmõst tulīt päp jūr.
Nei kestār um võttõn eņtš jõvād ō’rõnd sälgõ un lǟnd päp jūr un kītõn, voi ta võiks lǟ’d, īņõ kotkānõn īd kabāl.
Päp äb ūo tōnd laskõ äb’iț, bet ku kestār neijennõ um pa’llõn, siz ta um laskõn ka, laz ta läkkõ īņõ.
Nei ta um tund kuodāj, un ne attõ lǟnõd kōdskiņ kotkānõks.
 Kotkānõz um võttõn kestār eņtš tībõd pǟl um lindõn jeds-pēḑõn.
Ku ne attõ sōnõd īd pilsǟt jūr, siz kotkānõz um kītõn kestārõn, laz ta läkkõ tǟnõ tõrg pǟlõ un täsā ta līedab īd neitst räukõs kǟ’mõ un sukā-vakā kä’d pǟl.
Un laz ki’zzõg: mis sa rǟkõd?
Nei kestār um lǟnd.
Un um vȯnd nei, ku kotkānõz um vȯnd kītõn.
Kestār um pielǟnd jūrõ un um ki’zzõn: “Mis sa rǟkõd?” Neitst um kītõn, ku täm ve’ļ um soddõl lǟnd un äb ūo emiț attund.
Kestār um kītõn, laz āndag tämmõn sīe suka-vaka, ku ta siz pakītõb.
Neitst um kītõn: “Ve’ļ min um zǟl, bet suka-vaka um vel ju zǟl.” Un äb ūo andõn.
Un kestār um lǟnd ju kougõn jedspēḑõn un astõn eņtš kotkānõn sälgõ.
 Un kotkānõz um vīnd je’dspēḑõn tuoiz pilsǟt jūrõ un kītõn, laz läk tõrg pǟl un ku sǟl līb tegīž neitst un laz neiīž ki’zzõg ku sīe ežmõz kä’dst.
Un se neitst um atkītõn neiīž ku se ežmi.
Un nei kestār um tund tāgiž un astõn eņtš kotkānõn sälgõ, un kotkānõz um lindõn kolmõz pilsǟt jūrõ.
Kotkānõz um kītõn kestārõn, laz ta läkkõ tegīž šīņõ tõrg pǟl, kis sǟl līb tegīž ikš neitst, suka-vaka kä’d-vards.
 Kestār um lǟnd un um nǟnd, ku um vȯnd nei, kui kotkānõz um kītõn.
Un kestār um ki’zzõn: “Mis sinā nūoŗ neitst rǟkõd?” Neitst um kītõn: “Kui siz äb – min ve’ļ lekš ka soddõl un amād tuļțõ tāgiž un min veļ set ku äb.” Kestār kītõz: “Ja sinā āndad minnõn sīe suka-vaka, siz minā kītõb, kus ta um.” Neitst um kītõn: “Suka-vaka kil um zǟl, bet veļ min um vēl ju zǟl.” Nei neitst um andõn eņtš suka-vaka kestārõn.
Nei kestār um vīnd neitst sīņõ, kus um vȯnd se kotkānõz.
Un se kotkānõz um sōnd ēņtšta pa rištīngõks un um jellõn jedspēḑõn. 
 Bet se neitst um nuokītõn sīe kestārõn, ku ta lǖb kuodāj, bet laz ta äb tīegõ vāldiņ suka-vaka un vaņțļõg, mis sǟl sizāl um.
Bet kestār um lǟnd un um tōnd sīedõ.
Ta um mõtlõn, ku neitst līb iepand kilā-leibõ si’llõ.
Nei ta um tīend vāldiņ sīe suka-vaka.
Un nei ku ta um notiend vāldiņ, nei um vȯnd ikš sūr knaš pilsǟt – kuldõst jelūd, õ’bdõst ielõd, mūdõ ta äb ūo nǟnd ku set õbdõst un kuldõ.
Bet kestār tōks sōdõ eņtš naiz un lapst jūr, mis tämmõn attõ konnõ.
Bet ta um kǟnd un äb ūo sōnd uldzõ emiț sīest pilsǟtst.
 Nei kestār um vȯnd īd ȭdõg ikšiggiņ un um räukõn.
Nei um tund ikš nūoŗ-izānd jūrõ un um kizzõn: “Mis sinā rǟkõd?” Kestār um kītõn: “Kui siz äb räuk – va, mi’nnõn se pilsǟt lekš tästa uldzõ sīest sula-vakast.
Nūoŗ-izānd um kītzõn ne’i: “Minā kil võiks izä’bțõ, bet ja tēg āndat eņtš kondõ sīe amā nūoŗõmõz lūomõ.” Kestār um kītõn: “Ma āndab.” Nei se um võttõ un iepand pilsǟt suka-vaka si’llõ tāgiž, un kestar lǟnd kuodāj jedspēḑõn.
 Ta um lǟnd kuodāj.
Neiku ta um sōnd tubā uks jūrõ, nei ta um tiend vāldiņ sīe suka-vaka, laz sōg täm kuod-jelūd siezõ knaššõ pilsǟtõ.
Nei um vȯnd tegīž neiīž knaš pilsǟt.
Bet se um vȯnd īe vel.
Ku päp um nūzõn ildzõ, siz ta um ievaņțlõn, ku sǟl um nei knaš pilsǟt.
Päp äb ūo uskõn, ta um nuopiezzõn eņtš šīlmad un siz um vaņțlõn, bet um vȯnd vēl ju knaš.
Nei ta um nustõn eņtš jemānd ildzõ, un se um vaņțlõn neiīž un brīnõn.
Nei um amā päp-moizõ ildzõ nūzõn un at brīnõnd.
Päp um kītõn, laz amād võtāgõd kadāg oksā un nuo-ȭrõgõd eņtš sīlmad (~siļmi), laz äb blōḑõgõd.
Ne attõ nuo-ȭrõnd amād eņtš sīlmad tuorõzõks, bet ku um vȯnd, siz um vȯnd.
 Se nūoŗ pȯis um vȯnd kuŗē ī’ž.
Kurē um tund tagān sīe amā nuorõmõzõn.
Un kamät um vȯnd kestār jedspēḑõn, nei kōgiņ um vȯnd sindõn kestār naizõn ikš piški pūoga.
Bet kestār siedā äb ūo tieudõn.
Bet ku ni kurē um tund tagān sīe piškizõn, siz kil kestār äb ūo tōnd andõ, bet äb ūo mittõ midēgõst võind tīedõ: mis um vȯnd tõitõt, siedā um vȯnd āndamõst.
Nei kurē um võttõn sīe piškiz pūoga un lǟnd eļļõ munt kurēd jūrõ.
 Ku kurēd siedā attõ ievaņțlõnd, ku kurē-kēņõg tūob īd piškiz pȯis, nei ne attõ irgõnd daņtšõ, neiku kēņigõn um vȯnd viskõmõst sīe pūoga mōzõ un um vȯnd atnutāmõst nēḑi.
 Bet se piški pūoga um ka’zzõn sǟl jõvist.
Bet ku ta um iend ju sūrõks, siz ta um vȯnd vägi ōldarz: mis set ta um nǟnd, a’mmõ ta kōļõn suormõks.
Īd pǟva ta um nǟnd, a’mmõ ta kōļõn suormõks.
Īd pǟva ta um nǟnd, ku ī’ds tubās pīlõb sūr kațļā un vazār.
Se piški kestār-pūoga um lǟnd un um võttõn sīe vazār un kloppõn pids siedā kațļõ, nei ku amā eļ um dõŗžõn.
Nei amād kurēd attõ ailõnd kītõm kurē-kēņigõn.
Nei kurē-kēņõg um kutsõn piškiz kestār-pūoga eņtš jūrõ.
Nei piški mīez um tund kēņig jūrõ.
Kēņig um ki’zzõn, mikšpierāst ta nei tīeb.
Ta um kītõn, ku tä’mmõn um pitkā āiga.
Kurē-kēņig kītõb: “No, siz li kuodāj, ja sa võid sōdõ le’bbõ ukst.” Kestār-pūpga kizūb: “Mis sǟlõ je’dsõ um?” Kurē-kēņõg kītõb: “Sǟlõ ju attõ uks vakțid, ne ju äb laskõt sīnda le’bbõ.” Kestar-pūoga kītõn: “Kil minā sōb.”
 Nei kestār-pūoga īrgõb lǟ’dõ jedspēḑõn.
Neiku ta sōb uks jūrõ, siz ta tulīt sīen dūrõks riņdžõ si’llõ.
Nei se kurē īrgõb ourõm, kamǟrt munt kurēd sōbõd glōjbõn, set koņtš kesār-pūoga eļšt ullõ un lǟb eņtš izā kuodāj.
Bet ku se piški kestār-pūoga sōb sīņõ, kus ni vȯlks se ko’d, bet äb ūo emiț seļļi, bet um ikš šūr knaš pilsǟl.
Ta lǟb sīņõ si’llõ un kizūb, voi äb ūo mingi kestār seļļi um seļļi. – Nǟ’, um kil, mis tō’b? – Ta um kītõn: “Mittõ midēgõst.
Ma ju um sin pūoga, mis sinā kurēn āndõst.
Nei kestār um īd jālga pǟl īd daņtšõn sīest luštõst, ku pūoga um konnõ.
Un pūoga vel paldīņ um je’lsõ.”
<Alfons Berthold, kim āigast vanā, kis um kūlõn eņtš jemā kä’dst.
V 60
Kui rištīng um su’ggõn
 Ikškõrd jumāl um mõtlõn, ku vȯlks tīemõst naiz um mīe.
Jumāl um võttõn kakš säuv pitskõ un um kītõn: “Da būḑet na Adām un da būḑet na Ieva!” Jumāl ī’ž um lǟnd jedspēḑõn un mõtlõn, laz ne ni ietulgõd.
Bet kurē’ um vaņțlõn pȭzõd sizā’l un kūldõn, mis jumāl kītõb.
Ta um kūlõn, ku jumāl kītõb “dam”, bet mis pa “dam”, siedā ta äb ūo kūlõn.
Neiku jumāl um sōnd pȭzõd si’llõ, nei kurē tulīt pȭzišt uldzõ un säuv-pitskid jūr un kītõn: “Da būḑet na dam dam zandarm un da būḑet na ievā!” Un neiku ta um nänt sõnād nokītõn, nei um vȯnd jumāl tulīt ka pȭžist ullõ un um ailõn kurē jūrõ.
Neiku kurē um siedā’ nǟnd, nei ta um irgõn ailõ, kuijen set võib, nǟnd, nei ta um irgõn ailõ, kuijen set võib, kamǟt ta um sōnd nuo-urgõ mō alā jumāl je’dst nänt kō’dkõks – žandarmõks un Ievõks.
 Bet nei ku kurē um ailõn mō alā, nei ka jumāl um vȯnd jūsõ un um sōnd Ievõn pǟst īd kabāl säuvõ uldzõ nuokiskõ.
Un nei ta um tulītõz tiend sīest säuvst ildzõ īd mīe, tuoiz naiz.
Bet tämmõn emiț äb ūo istund nei sūr, ku ta um tōnd ežmõks tīedõ.
Bet jumālõn emiț äb ūo säuvõ vȯnd.
Nei ta um tiend, kui sūr tämmõn istulāb.
Un sīepierāst ka mēg paldīņ ūomzm seļļõst ju piškõst äbku jedmõl: ku äb vȯlks kurē nuosala’ndõn ne e’žmõst rištīngõd.
Jumālõn um vȯnd veiti tīebõd-a’žḑi, sīepierāst ta um tiend, mis set sǟl um vȯnd: pǟ pǟl attõ ibukst un raigad-va’itsõ kah um, ikš-täuž voi mīez, voi nai.
 Sīe min nīžõz Alfred Berg Sǟnagõl kakš-kimdõ-vīž āigastõ vanā.
Ma ī’ž šiedā äb ūo konnõ kūlõn. 
V61. Kui kō’d naizõn izlekš agā kui pōrtõdkuodā um su’ggõn.
Ikškõrd attõ kakš nāizta rõkāndõnd, ku näntõn līb täm ȭdõn lēmõst pūošõd jūrõ.
Un ta tōks minnn ka laps tīedõ, bet äb või.” Tuoi nai kītõb: “Min mīen kil um sūr - kuolm kõrd immõr jālga raigā un tutkām piergõs.
Nei siz ne attõ lǟnõd.
Nei se ikš um lǟnd ildzõ taļ pǟl un um kūldõn, või äb kūld kuskõs pūškõmõst.
Nei ta um lǟnd sīezõ nurkõ.
Sǟl allõ um vȯnd vīrtša beḑḑõr.
Ta um mõtlõn, ku vȯlks ourõmõst sīe tuoi naiz abbõl.
Nei ta um ourõn ka.
Nei se tuoi tuļītõz um ailõn kaq siedā glōjbõm.
Perīmīez um lǟnd un klõkšõn uks vāldiņ.
Nei pūošõd attõ lǟnõd dālbadõks sīņõ, kus um vȯnd se märā.
Pūošõd attõ nuttõnd, laz tulgõd kīedõdõks, ku täsā um ikš nai vīrtša sizāl.
Nei attõ tūonõd ne kīedõd un attõ cīedõnd uldzõ täm un attõ kizzõnd: “Mis sa vȯtšūd täsā?” Nai um kītõn, ku tämmõn nei um, ku tämā um tund pūošõd jūrõ un ku tämā um iesaddõn sillõ un ku ta äb ūo ikšīggiņ, ku um tuoi vēl taļ pǟl.
Nei attõ kutsõnd sīe ka mōzõ. 
Un ne attõ piezzõnd eņtšõn sīe vīrtša jarā, bet äb ūotõ nuopiezzõnd emīț un um īend tikkiž ažā vīri.
V62. Tšigīņõz un skruodiļ.
Sǟl attõ kǟnõd vȯstõs.
Um lǟnd ikš tšigīņõz ka vȯstām nēḑi gurkīdi.
Bet tšigīņõz äb ūo tieudõn, mis ne attõ pa ažād.
Tšigīņõz um kītõn: “Või riktig!
Kui siz nēštõ sōb nūor õbīž?
Bet sīes pajpȭzõs um vȯnd kõps sapȯigõn.
Tšigīņõz kil um ourõn y/fū, y/fū, bet kõps um ailõn mõtsõ.
Tämmõn istõ um lǟlam!
Skrūodiļ um sōnd kõzīzõks un akkõn sīe gurkõ jūr un vīnd mõtsõ.
Bet se gurkõz um vȯnd nosittõd seļļi, ku irm vȯnd jūrõ akkõ, sīepierāst ku nai iz ūo vȯnd sīe āiga mitikš kõrd mōsõ.
Se läpš um vȯnd ārgali.
V63 Irē krūogõ spūokõd.
Nei ta um irgõn grōpstõ (~ vȯtšõ) spitskīdi.
Neiku ta um vieddõn (~ veddõn) jūonkõks sīe tul.
Siz ta um nǟnd, ku kakš piškīzt neitstõ jūokšõbõd sīņ(õ) käp tagān.
Se um kītõn: “Mis sa blōḑõd!
Va Leibk um lǟnd kītõm uräḑnikan.
Nei ne attõ lǟnõd un vȯtšõnd.
Siz ne sǟl attõ lieudõn sīe käp tagān piškiži rištīnglūḑi.
Bet krūodznikā um brīnõn, kus ne attõ suggõnd tǟnõ.
Siz um tund päp un um jumālsõnāks apmattõn.
Un pierrõ (~perrõ) siedā emīņț äb ūo vȯnd Irē krūogõs spūokidi. 
V64. Vēbrikšimi ǟrga sōrad pǟl.
Ta um sōtõn siedā karriļ un andõn jegā pǟva linādguŗšt īņõ, mis um vȯnd savēbrikšõmõst siņiz ǟrga sōrad pǟl.
Tuoiz ūoņdžõl um skuțk nūzõn ildzõ.
Perīnai um andõn tegīž ju sūr linādguŗšt, ku nänt um savēbrikšõmõst pǟvas.
Nei ta um nǟnd, ku tämmõn ailõb piški piņ tagān.
Nei se skuțk um tīend.
Nei ku ǟrga um vȯnd ne linād nosīend, nei um vȯnd kah se lānga nuovepštõd ka sōrad pǟl juvā.
Nei skuțk um vȯnd luštigõl.
Nei kōgiņ lōla, kamǟt se ikšsīlmali ka magūb.
Um vȯnd nei, ku piņ um vȯnd kītõn, ku tulāb ikšsīlmali vakțõm.
Nei skuțk um andõn ne linād ǟrgan järā sīedõ, laz ta savēbrikšõg.
Siz um perīnai kutsõn skuțk tegīž ȭdõgõst jūr, un tegīž skuțk um andõn eņtš zup piņņõn.
Un nei um ka vȯnd.
Jegā pǟva um lǟnd ikš sīlma emīț vakțõm tǟnda.
Un ne äb ūotõ novakțõnd.
Nei tuoiz ūoņdžõl perīnai emīț äb ūo laskõn siņīz ǟrga karriļ, bet liņḑi um andõn vel emīț ku pūnda.
Nei ka um vȯnd.
Tund ȭdõn kuodāj, linād äb ūot vȯnnõd savēbrikštõd.
Perīnai um kutsõn bēņḑa un um pand skuțkõn pǟ järā raḑļõm.
Tūgõdrušk um kuoŗŗõn un räukõn.
Neitst um kītõn: “Mis sa ni teid paldīņ?!
Kuijen ma vȯļ sakuoŗŗõn, neijen sa paldīņ gōžõzt uldz!” Vanāmīez um kītõn: “Mis sa täs ni kuoŗŗõd neijen!
Nei ka um vȯnd.
Neitst um lǟnd nurm pǟl un tīend, neiku vanāmīez um vȯnd kītõn.
Un um vȯnd lōtõl jedspēḑõn.
Bet kēņigpūoga, se, um vȯnd nopikkõn pikkõks kīndõksalīz, neiku se kǟnga akūb sīņõ vizzõ sīez pikkõ.
Tund ežžõmpǟva ūomig (!).
Kēņigpūoga um broutõn immerkouțõ un kōļõn amād neitsõdõn jaļgḑi, kīen se kǟnga pašūb.
Rōški ku vȯnd neitstõn jālga pa sūr.
Nei neitst um vȯttn un nuoūolõn jālga piškīzõks - un um paššõn.
Nei kēņigpūoga um võttõn neitst, vīnd rattiž um broutšõn kuodāj. 
Bet tämmõn um vȯnd broutšõmõst leb seļļõz sūr mõtsā.
Sǟl tegīž dīḑ istõn pū oksās un loulõn: “Ḑi-ḑi-ḑi!
Kēņig viedāb sūrjemānt kǟngad täuž vīerda!” Un um vaņțļõn sīe neitst jalgõ.
Un kūoḑõn um vȯnd rattõd ka täuž vīerda.
Un se kǟnga um kūoḑõn paššõn.
Un se vanāmīez vȯļ jumāl, kis sīe stokkõks rabīz pids siedā sīekõ, ku ne jernõd tikkiž lekšta sīekõ.
Ni ne attõ vȯstõnd īd lōja un pūritõd sīeks.
Un um tund pițki pǟl un pȯtkāstõn kūoḑõn laijõ, neiku lōjan vȯn ouk.
Bet ne amād kuolm vȯnnõd amātnikkõ, neiku võinõd sapravīņțõ.
Siz um vȯnd lōja tīera, pūristõnd tegīž.
Se um vȯnd lōja ullõ, un pūritõnd tegīž. 
Tund sūr tōvaz, viskõn lōja immer.
Ne kakš attõ sǟl sīe lōja pǟl vel vȯnnõd.
Tēg nei-kui-nei tämpõ upāndõt.
Āt sōnõd īd kēņignīn jūr.
Ne āt lǟnõd sizzõl un nǟnõd, ku um vȯnd ikš roudi ukš.
Net sǟl um vȯnd roudi pȭrand.
Ne attõ pīlõnd sǟl tubās un maņņõnd, ku näntõn jālgad allõ kǟnga zōlõd irgõbõd gruiždõ (~gruždõ).
Bet kus ne ni īekõst!
Bet läb um vȯnd nei sūr, ku ikš ainagi set pīlõb pǟl.
Skrūodiļ astõn pǟlõ.
Kaļāj tīend ēņšta pa kuldõzkalāks.
Kengšepā tegīž pand nōskiļ pistõ un astõn nōskiļ pǟ pǟl, neiku äb ūo vȯnd pȭrand pǟl.
Nei ne āt nopīlõnd kuolm päuvõ.
Nei ne āt lǟnõd uldz un lǟnõd jedspēḑõn īd tōž ju ildzM.
Nei kalā um ievaņțļõn, ku sāina pǟl um mȭk, võttõn tappõn kēņigtidārõn brudganā järā.
Tallõ nē āt veijõnd sīedõbõks ilgidi un tūrskidi.
Siedā neitstõ ne veļīd attõ kožžõnd Saksāmōld.
Vanā Jōņ kädst kūlõn. 
V67. Īdõks amātõ.
Īd izān āt vȯnnõd īdõks pȯigõ.
Nei ka um vȯnd.
Bet ni mīez mõtlõb: mis võiks pānda ne kuolmõn?
Se vanā mīez vȯļ jumāl un nei ta sōtõz eņtš lapst pids passouļț.
Tuoizõn neiīž ku munt rovztõn (~rištīngõdõn), kuolmõzõn kakš neiīž ku muntõn un ikš kūoḑõn nanā pǟl sidāmt.
Jemā äb ūo võind nēḑi ievaņtļõ, kīen kakš sīlmõ um, kīen nēļa.
Ta um irgõn räukõ.
Nei um tund pierrõ uldzõ un um andõn neitstõn.
Lǟnd ȭdõn kuodāj.
Ta tōb akkõ, bet äb või nuoakkõ.
Perīnai īeb kõzīzõks un sōtõb kōdsīlmalõks jedspēḑõn, ku se tūob seļļõz vȭidag, mis äb pīl pagrõbs.
Siz se kand līb knaššõd sīemõstõks täuž.
Nei um vȯnd.
Jemā emīț äb ānda sīedõ ku ikš kõrd pǟvas un buņț vitsīdi (~vițšti) pids sälgõ.”
Nei um vȯnd kand amā jõvād sīemõstõks täuž.
Nei ka um vȯnd.
Ne āt īekõnd.
Nei um tund täm bokā, tīend uks vāldiņ un kītõn: “Mis sa ni rǟkõd neijen?!
V69. Ūška un kēņigtidār.
Neitst um lǟnd un pallõn.
Ne neitsõd āt andõnd ka, laz ta piezõg.
Nei ta um kūlõn, ku vīed ald ikš ēļ tämmõn um kītõn: “Või sa pietād, või sa äd pietā?” Ta um mõtlõn: kītõmõst tota, ku ta äb pietā.
Nei se um kītõn: “No jah, siz kīt, mis sa ūod, või neitst agā nai?” Ta um kītõn, neitst.
Un ta um breḑḑõn aigõ, se kēņigneitst.
Nei ne āt nuopiezzõnd eņtš ōrõnd un lǟnõd nīnõ tāgiž.
Palǟnd tuoi, ka vēl äb ūo lǟnd.
Seļļõzt sūrd sīlmad āt võnnõd ku sūr brūzkațļād, un andõn labrītõ, kis sǟl sīedõ um tīend sīe neitstõn un kizzõn, või kēņigtidār um kuonnõ.
Ta um kītõn, ku um.
Nei neitst um ruoikõn, ōrõnd aššõ tuoizt sälgõ un tund un kädūdõks pand eņtš rippõ.
Īd jūonkõks nūoŗizānd kadūb jarā.
Ūška magūb tūrsõ.
Nei nuosīenõd bruokst, ūška um kītõn, ku ta tulāb ȭdõn tāgiž.
Attund ȭdõg - ūška tubās sizāl.
Bet tämmõn kōgiņ äb ūo emīņ kēmõst - āigast un kūž kūdõ - un siz ta täm võtāb pa naizõks.
Attulāb ȭdõg.
Bet siz um vȯnd seļļi kard, ku se nūoŗizānd äb ūo võind magātõ.
Ni um kil se jemā pōrädāgõn.
Ni ta um lǟnd.
Nei ta um sōnd virgõ kah.
Nei ta um mõtlõn: vȯlks kōļõmõst ka siz lǟdõ.
Nei ta um lǟnd.
Nei se kēņig um kītõn: “Vȯddõl, ma sin āndab īd õbdõz kanāmunā īņõ.
Ni ta um lǟnd sīezõ sizzõl.
Mis sa neijen tǟnda tīēsõd, kil jumāl īž tǟnda nuotīesõb.
Un laz ta lǟkkõ, ku kūž veršt pierāst līb ikš mȯizõ.
Un ni ta um lǟnd jedspēḑõn.
Sōnd sīezõ mȯizõ.
Siz sa laks sīe kanāmunā ildzõ.
Un siz ne lǟbõd kuodāj jemān kītõn, un sa sōd ajām tulītõz ne gūogõd taļļõ pierrõ nēḑi läpši, ku ne kūodāj nuolǟbõd.
Bet rōkõks alā mī, kīt, ku sa tōd īd īe tegīž kilgõ.
Bet jemā pavissõm äb tō (~tō) vēļõ.
Un ni se kēņigtidār um lǟnd, nei ku ta um isopātõn.
Un nei ka um vȯnd, kui se um kītõn.
Ne kakš īe(dõ) um notīkõn, neiku ta um kītõn.
Bet sīes kūolmõz īes kēņig um maņņõn, ku ikš täm tubās um vȯnd.
Ta kizūb, mis ma vȯtšūb.
Laz minā kītõg, ku ma vȯtšūb eņtš mīestõ.
Kīt, ku äb ūo.
Ta kizūb tuoizta kõrd: sa said?
Kīt: vel äb ūo.
Ta kizūb kuolmõz kõrd, või sa said.
Siz ta tūob īd sīek umāŗi, siz ta kizūb (~kizzõb): kīt, mingi um sin brūtganā.
Siz kīt: se, kīen um amā pitkā vaŗž tagān.
Siz võtā sīe uldz un se ma līb.
Siz ta kizūb: kīt, kis um sin brūtganā.
Siz ta näkțõb, kus vȯigõbõd parīd.
Siz ta kizūb: kis um sin brūtganā nēšti?
Un nei um vȯnd ka ūomig (!).
Un nei ne āt ratstõnd.
Un sīest naizõst se kēņig lagīz jarā, kīen vȯļț ne kakš lapsta, un jelīz sīe vanā brūțõks.
Ne jemāndõd kuolm, kis vȯļțõ un kis tǟnda vōnõstõ, ne vȯļțõ sīe kēņigõn kuolm sõzārt.
V70. Pišlinkiz loul.
Bet piškilinkõzõn um piepūtõn, jumālõn äb ūo vȯnd.
Perīnai um ūdõn pa vōnõksõks vȯzzõ.
Se vȯzā um nei ūnd, perīnai um tōnd immer kīerõ, laz tuoi pūoļ ka ūg.
Un se piškilinki mūdõ eņtšõn äb ūo sōnd ku tširr-tširr (~tšõrr).
Täsa īž kuonnõ kūlõn.
Ikš mīez um tōnd touviž broutšõ.
Sǟl dīsõl jūs, sǟl āt kakš tǟtõ - ikš ju sūr, tuoi ju piški.
Se sūr um se õbbi, se piški um suiž.
V72. Lapst kīerõbõd vanā naiz immär.
Ikškõrd um vȯnd ikš vanā nai un lapst kōraļ.
Un siz ne lapst attõ nǟnõd, ku se vanā naizõn sūstõ ulzõ līndab lierpālind.
Neiku ta um nuolindõn ulzõ, nei ne lapst āt kīerõnd sīe vanā naiz immer - kus jālgad, sīņ pǟ.
Vīrliki lind um vȯnd.
Un siz ta um kītõn ne lapstõn: “Ūotõ tēg kil bäs uitõ!
Baļkit Līž nei nīžõz, Sānagõld perīņ, ta um nēļakimdõ ikš āigastõ vanā. 
V73. Piški pitkād kūoradõks õbbi.
Īd izānd attõ vȯnnõd kuolm pȯigõ.
Un siz set ta um virgõn, ku um vȯnd ūomõg.
Un siz um vȯnd tegīž se nizzõnurm nuobrețțõd un ta äbīț äb ūo nǟnd.
Ta um kītõn sīe izān, ku äbīț äb võiji uzvakțõ, äb nēji, kis sǟl kēji.
Izā äb ūo kītõn mittõ midēgõst.
Ni um tuoiz īe, ni um vȯnd lēmõst sidāmõzõn pūogan.
Kuolmõz ȭdõg sīe muļkiz veļļõn vȯlks lēmõst.
Un siz ta um pierrõ nǟnd, ku tulāb ikš sūr siņņi õbbi.
Ni ta um palaskõn siedā õbīzt vāldiņ un lānd kītõn izān, ku ta um uzvakțõn - ta um nuoakkõn īd õbīz.
Ne kovāld veļīd āt nǟnd (!) un salāndõn nänt järā.
Set piški ne pitkād kūoradõks um vȯnd nītsõ.
Ni ta um uzastõn sīen sälgõ un kītõn, laz se läkkõ sīņõ, kus ne munt õbbizt attõ.
Bet ne sūrd õbbizt ailõbõd tāgiž sīņõ nītõ, kus se piški um.
Veļīd tōbõd tegīž nēḑi mīdõ, bet õbbizt äb lǟtõ, tulbõd tāgiž piškiz õbīz jūr.
Un se muļki um sōnd sīe kēņigtidār pa naizõks eņtšõn: se kēņig um tōnd sōdõ eņtšõn nēḑi õbīži.
Un siz um sōnd. 
V74. Taibõdakš loul.
Taibõdakš um tund tõrgstõ kuodāj.
Nei sǟl riekaigās um vȯnd pivālind tegīž.
Nǟ, rōntiš nei um kēratõd. 
V75. Nǟlga perīnai.
Ikškõrd vȯnd ikš nǟlga perīnai.
Āndaks sīedõ ka, bet äb ūo kōjḑõ.” Siedā kītõmõst atõ pǟgiņ tiedānõd.
Ku perīnai kītõn, se kōj kabātst ulz un lōda jūr.
Perīnai äb ūo kītõn sīest āigast mitīdõn siedā emīț. 
V76. Mirīņ sigāks.
Ikškõrd atõ vīnõd īd mirīņõz kālmad pǟl.
Un siz atõ tunnõd ne munt mirīņõd vastu eņtš lūomõdõks ratsõl, mis näntõn (jegā) īdõn um vȯnd.
V77. Iļ jarāzūmdõd lapst.
Un nei um vȯnd pǟdiņõn.
Ikš um mõtlõn: sōmõst nǟdõ, mis sǟl siz võib vȱlda.
Un ta um nǟnd, ku kakš piškīzt neitstõ ailõbõd tūrõ käp tagān. 
Ūoņdžõl ta um kītõn krūodznikān, ku nei um vȯnd.
Se krūodznikā um irgõn mõtlõ, ku täm jūs um vȯnd ikš neitst, kīen ta um mõtlõn, ku vȯlkst līmõst äb või savȯdlõ, kaddõbõd jarānõz.
Un ni ta uskūb, ku se jemā nänt īž um sīņe pand, zūmõn jarā.
Rõkāndõnd ne agā äb ūot, äb tīeda nei kītõ.
Siz pierrõ sedā (~siedā) ne äb ūot emīņ sǟl krūogõs daņtšõnd. 
V78. Naggõrdkrežīl un pāina.
Ni ta um kūlõn - tämmõn vȯnd naggõrd krežīl lovā pǟ tutkāmõs - ta kūlõn, ku gōžõb täm naggõrdkrežīl immer, ku naggõrd vīerõbõd pids pȭrantõ.
Ūoņdžõl ta um vaņțļõn - naggõrd äb ūot mittõ liktõd agā. 
V79. “Ǟrga un kakš vāškižt.”
Īd pivād īezõ (~ūdāigast īezõ) ikš mīez um satīekõn ītõ nūoŗizāntõ.
Un se um vȯnd se sūr ǟrga, mis se kurē um sōnd eņtšõn.
Un se kakš vāškizt āt võnnõd ne kakš lapsta, mis ikš neitst um jarāzūmõn.
Amniggõks kūlõn, vanā nīž. 
V80. Pivālind tūob pȯrzõ
Ikškõrd ikš mīez vȯļ lǟnd mõtsõ ainõ nītõm.
Tämā pallõn: “Pivālind ārmaz, ānda min sīe pȯrzõ!
Lapstõn äb ūo midāgõst sīedõ” (-pivālind tuoi jedsõ läpši).
Pivālind iezǟlõn iļ sīe jõvā pōlamõz, laskõn mō jūrõz eņtša un laskõn pȯrzõ sūst ulzõ.
Ni um vȯnd vanāmīen lušt, ku tämā ka um sōnd pȯrzõ jūrõz.
Kuonnõ vanānai vȯnd ka nei luštīgõl, ku pivālind andõn pȯrzõ. 
Siz ikškõrd vȯnd ka ikš nǟlga perīmīez.
Pivālind tund täm nurmõz.
Pierrõ siedā tämā lǟnd eņtš nītõz õbbõzt tūom kuodāj.
Ni vȯnd kil perīmīen zǟl.
Ni ta um apmõtlõn, ku se um sīest, ku ta um laskõn sīe pivālind mōzõ.
Se um vanārovd pasaka.
Se vanā mīez um vȯnd Pitrõgõl ikš vanā Jōņ.
Lapsõld vȯlstõ kūlõn.
Lapstõn, mis pivālind tūob, um mitš pǟsõ, lapst īž āt paļļõd. 
V81. Skrūodiļ pa pāinaks.
Vanā Ud rūotš perīnai, ku ta vel neitst vȯļ, Reffan Maŗī, iz ūo võttõn Vilberg skrūodiļ īezõ kilgõ maggõm eņtšõn.
Un nei pand Maŗīn pāina pǟlõ.
Maŗi īgõn lovāl neiku, skrūodiļ nagrõn, laz set īgõg.
Bet ikštõz Maŗī äb ūo tōnd neikunei skrūodiļțõ kilgõz, sīepierāst ku ta vȯļ klibā ka dikți.
Siz um vȯnd ūoņdžõl seļļi nagrõmi amādõn: Maŗī skrūodõļõks akkõnd kōdskiņ rīḑļõm.
Maŗī sīepierāst, kikš pand pāina pǟlõ, skrūodiļ tegīž sīepierāst, mikš ta äb ūo kilgõ võttõn. 
Rovzt āt kūolõnõd järāndõz.
Nei veitõ um vȯnd mēḑi, nēļa, ku ikš lōja set um võin lǟdõ mierrõ iļ amā kilā.
Täs āt ne kōrandõd vȯnnõd piškõzt un nēḑi um vȯnd pǟgiņ.
Zūonkõl um vȯnd kuolm.
Täsa um vȯnd kālmatarā, līediz lūḑi. 
Ni se vanā Zūonkõ um kītõn, ku ni tulūb, vāņ, ku ni tulūb se nūoŗizānd, nei tulūb Kūolka pūold ratstõ (~ratstõl) sūr mustā õbīzõks.
Un siz sǟl ne āt irgõnd tǟnda pieksõ ne pīlgõst vitsādõks.
Un sīņ ne āt täm jarā upāndõnd. 
V88. 
Lǟnd sūdbrḑõg nēḑi kōvam kah. 
V89. Vanā Zūonkõ ädāgtõb eņtš neitstõ un pȯisõ.
Se vanā Lanks un ikš neitst, ne āt vȯnnõd Zūonkõl neitst un pȯis.
No, ni ne attõ sōnõd virgõ, se pȯis neitstõks.
Ni ne attõ luggõnõd pōțõrõ, laz ta ni atstōjõg jarāndõz.
Ni se mīez um kītõn sīe naiz pǟl: “Lug sa, lug sa emmīt až sa mūoštad emīņ, laz se kuŗē läk jedspēḑõn!”
Se ni tulūb ailõ leb Lōz kōrand.
Un ni se nǟb, ku tulūb pōļaz rištīng, un mõtlõn, ku tulūb kuŗē ailõ.
Nu, un ni ta kuodāj, Zūonkõl sōnd jeddõ.
Ligīd õbbõstõks tāgiž (~taggiž)!” Ne kītõnõd, ku kuŗē vȯļ ädāgtõn nänt jarānds.
Ta um kītõn: “Äb ūo kuŗē, äb ūo midāgõd, ligīd set jedspēḑõn!” Siz ne āt lǟnõd õbbõztõks taggiž. 
V90. Iļ pivā pǟrna.
Īra kabālõs, ma um kūlõn kil, ku sǟl um vȯnd pivā pǟrna.
Sīn sīe pǟrna alā āt lǟnõd jumālt pōlam.
Sǟl um siz vȯnd seļļi taplõmi: kus pūol se õvā vīb ne līedõd, sīn se suodā lǟb jedspēḑõn.
Se um vȯnd amūstõz.
Svǟtõ pǟrna jougaigās.
V91. Iļ sīe Ans
Ikškõrd um lǟnd ikš piški neitst karriļ.
Tund se kurējemā, pand, laz ta vȯtšõg pǟdõ.
Ni se kurējemā um kītõn: “Mis sa ni teid?” - “Ētiz tei tullõ, se pōkõz.”
Un se um vȯnd vanā kurē, tūond nīemõdõn sīedõ un jūodõ. 
V92. 
Līvõd āt tīenõd kuoig un nuolōțõnd viļļõ tǟdõks.
Īdõn äb ūo mūdõ viļļõ vȯnd ku kaš - pand sīe kuoigõ.
Līvõd broutšõnd tõrg pǟlõ.
Sǟl malaniešõd āt tōnõd … - äb, võtām ūd pǟl. - Līvõd āt kuoig tienõd.
Un īd mīen um vȯnd runts.
Nei ne ātõ broutšõnõd pilsǟtõ.
Un siz sǟl ne āt satiekõnõd ne malaniešõdõks.
Un ne āt vȯstõnd järā täm, ne āt andõnd kuoig täud rōdõ.
Nei se um vȯnd. 
Īd perīmīen seis Mōzõ rōntõd käpsõ.
Perīmīez īž sōnas.
Bet perīmīez sōnas eņtš garāks neiku tundõn, ku tubās um slikți, ailõn kuodāj un sōtõn garād järā, rabbõn perīnaizõn iļ pȯsk un kītõn, algõ jemīņ nei tīegõ. 
V95. Vīlkatõkst sōnas.
Un sīen um vȯnd ikš piški sõzār ka īņe un se um istõn uks jūs mōsõ.
Un pūošõd āt lǟnõd ka sounõ neitsõd jūrõ.
Sīen tegīž äb ūo tīkõn, se um rīḑļõn siedā piškīztõ, ku ta äb lǟ īņõ, laz patsīešõg.
Bet ikštõz se piški äb ūo andõn armõ un irgõn räukõ, ku tōb un tōb.
Un ni um sōnd sīe sūr sõzār īņõ.
Neika sōnd uks tagān, nei ta kītõn, ku īdõn likūb tabār.
Ne āt kītõnd: ku siedā vȯlks tieudõn, siz kil äb vȯlks laskõn ulzõ.
Ni um tikkiž.
Siedā ma um amūstõz kūlõn. 
V96. Jōḑ “õbbi”.
Ikškõrd um īd pȯisõn vȯnd jōḑ un ta um vȯnd pǟgiņ rujā sīe jōḑõks.
Ni ta um maggõn, bet äb ūo vȯnd kōgiņ, tulbõd nītijid, rõkāndõbõd un kītõbõd līdzõ jūrõ tämmõn.
Tämmõn neijennõks irm, ta um īekõn ilzõ.
Neiku īekõb ilzõ, nei um jōḑ sǟlgas, pagalam um, se se nītiji vȯļ, kis tǟnda ädāgtiz.
Uzreiz lǟnd tämmõn ikš mīez jūrõ un pitkāstõn jālgaks un ta äb ūo likkõn, ta um tsīešõn, kuijen um võind.
Un nei ta sai sīe jōḑ eņtšõn jarāndõz, ku ta vȯļ nei druošõ, ku ta iz lik. 
V97. Piški toņț.
Ikškõrd īd naizõn vȯļ sindõn toņț - akurātõz seļļi īž ku piški läpš.
Un ku jemā um lǟnd ulzõ, siz ta um kǟnd tubā kouț un sīend tikkiž järā, mis set käps um vȯnd.
Kuŗēstõ ta vȯļ pandõd un kuŗē tǟnda ajīz nei, ku tämmõn um lēmõst, sīe lapsõn.
Lapsõld vȯlstõ kūlõn.
V98. Neitst pa pāinaks.
Knaš pȯis um vȯnd.
Amād neitsõd āt tǟnda tōnõd, ta nēḑi äb ūo võttõn, set ertļõn.
Sīepierāst ikš knaš neitst ei pa pāinaks un īrgiz tǟnda pīkstõ.
Un täm lovā pǟl vȯļ vȯnd nabā ouk.
Ni se pȯis äb ūo võind tsīešõ, se um tīend puņ sīe ouk pierāst.
Īd īe kui ni tǟnda pīkstõn ni ta pand puņ jeddõz ouk sillõ.
Un ni um vȯnd neijen knaš neitst neika.
Ni ne āt lǟnõd päp jūr un pannõd salōlatõm.
Un ni näntõn āt vȯnnõd kakš lapsta ka.
Bet se nai mittõ kunāgõst äb ūo tämmõn nagrõn kah.
Ta um võind tīedõ naļļõ (~jūokidi) neijen, kuijen ta īd um tōnd, bet ta äb kunāgõt äb ūo nagrõn.
Ni ne īņikst āt lǟnõd ikškõrd lōtõl.
Un ni sǟl kilgsõ istõs se nai um nagrõn tämmõn, lōtõl.
Ku ne ni āt lǟnõd kuodāj, ni ta um rek pǟl kizzõn, mis ta sǟl nagrõn.
Un vel um vȯnd kēratõmõst un se nōgõ um piepūtõn, um vȯnd pa piški.
Un ni ne āt lǟnõd kuodāj.
Un siz ne āt lǟnõd lovvõl maggõm.
Bet ni se pȯis lǟnd ikškõrd īdõ tuoizõ kōrandõ.
Ni ta um nǟnd, ku täm nai um tegīž sǟl sīe mīen pa nāizõks.
Ni ta um kītõn nei, ku se um täm nai.
Bet sīen ikštõz ta um īend, sīen, kīen ta ni perīzõks vȯļ se nai.
Bet ikštõz sīe tuoiz mīen vȯļț nopīestõd lapst un lovād uztīedõd un sīemnaiga nokīetõd.
Bet ikštõz tǟnda ēņšta izt ūot(õ) nǟnõd.
Piškim vȯltsõ kūlõn. 
V99. Maŗī tōb Jōņõ.
Īds kōrands āt jellõnd pȯis neitstõks.
Bet Jōņ um sōnd siedā maņņõ, ku Maŗī um nuoūdõn selliz kukīļ.
Un Maŗī īeb räukõm eņtš ūsõdõks kukīļõks.
Un ni se Jōņ vȯļ võttõn siz kah, iz ūo tieudõn.
Un nei vȯļț piepiettõn nei, ku Jōņ īrgiz ailõ sīe Maŗīn tagān.
Bet Jōņ ikštõz iz võtā Maŗīst - ta sai tegīž aiņi un kovāļi rovšti, kis täm mīel teit tāgiž, nei ku um vȯnd.
Un Maŗī ei tijāld.
V100. Brūtganā pa vīlkatõks.
Jõvīst ne āt nuoratstõnd Dūoņigõ.
Ni ne āt ratstõnd kuodāj.
Un ni ne āt kūlõnd, ku piņīd utõbõd (nīemõd pǟl).
Nei brūtganā ibīz sǟlgast mōzõ un kītõb, laz brūț tǟnda rōz pavȯdlõg riekaigās, ku tämmõn um lēmõst mõtsõ.
Brūț um kōgiņ vȯdlõn.
Bet ni brūț um ädāgõn jarā, brūț um ni tieudõn kil, mis ta pa mīez um.
Bet ni ne āt ratstõnd teiž kōd pūol.
Ni ta um kūlõn, ku ibbizt āt irīkšõnd.
Un siz ta um astõn ibīž sǟlgast mō tegīž un kītõn brūțõn, ku ta lēji mõtsõ.
Ni brūț um vȯdlõn, ku ta nuolǟb mõtsõ, un laskõn täm ibīz vāldiž un ailõn eņtš ibīzõks kuodāj kuijen um võind.
Un brūțganā um tund tāgiž - vȯnd vaŗždi sakīskõn - brūț äb ūo.
Ni ta um ailõn tagān, kuijen um võind sīe brūțõn.
Ta um vȯnd vīlkatõks.
Ta kūlõb, ku lūomõd ātõ, siz tämmõn um lēmõst, tǟnda ju se kuŗē vīb.
V 101
Pȯis pa vīlkatõksõks
 Īd perīmīen kakš-kolm pȯisõ.
Jegā pǟva mõtsās.
Perīmīez iend jegā ūoņdžõl kuodājõz pierrõ nēḑi, bet jegā reid jedsõ nēḑi mõtsās.
Ni se ikš pȯis vakțūb īd ūoņdžõl, nǟ’b, ku perīmīez lǟb tȭlpad tagān.
Sǟl nuopugūb kakš-kolm kõrd le’b.
Un nei ta ka tīeb.
Ni perīmīez lǟb eņtš piškiz kōmaŗõ, un ta lǟb lä’b tagān lūrõn (~vaņțļõm), mis ta sǟl tīeb.
Sǟl tūrsõ ta um võttõn seļļiz piškiz poțā uldz un võidõn ēņšta.
Un nei īend pa vīlkatõksõks un pand mõtsõ jedspēḑõn.
Un nei pȯis ka nei fiks tīend ēņšta nei tagān perīmīen un ailõb ka mõtsõ neiku piņ.
 Bet ni sōb mõtsõ, ni äb sō nō’gõ mō’zõ.
Ni tämmõn neijen irm.
Bet perīmīez: kus se ikš pȯis um sōnd?
Pȯis jedsõ ȭdõgt jedsõ mūḑi panāb kuodājõz un pugūb benk alā un magūb sǟl, ku äb nǟ, tūrõs jedspēḑõn.
 Ni perīmīez tulāb kuodāj eņtš puošõdõks.
Sīebõd ȭdõgiži.
Ni ne neitsõd kītõbõd: “Sītš um ikš vȭrõz pi’ņ benk allõ, se smi’lkstõb, äb tīeda, mis se tō’b.” Perīmīez kītõb: “Ma tīedab kil, mis se pa piņ u’m.
Siedā set um nuopieksāmõst.” Vīnd ōjeddõ un vieddõn nō’gõ mōz, andõn kakš kõrd iļ kūora un kītõn: “Mū reid alā sa tīe emīn nei!”
V 102
Vīlkatõkst kōzgõnd
 Siedā ma kil um kūlõn, ku vīlkatõkst at īž tienõd kōgiņi, Sōrmōl.
Ne at īdõ Piedrõbõ sakandõnd neijen vaņ ibiž-jaļgi un amḑi lūḑi, mis set at sōnõd pa tarīļḑõks un pa kōidkõks.
Un siz ne at neijen sakandõnd sīe piedrõb tǟ’dõks.
Un siz ne at salǟnõd, Sōrmō vīlkatõkst un sītšt ne Kurmō vīlkatõkst. 
 Un siz ikš perīnai Kurmōld eņtš tidārõks at tienõd ēņšta pa vīlkatõksõks un lǟnõd siezõ biedrõbõ.
Un se perīmīe pȯis, se um kūlõn, ku ne at spriežõnd – nei ku pū-mȭka um vaidzig īņiz, ku bäs pū-mȭkidi ä või lǟdõ.
Bet se pȯis um mõtlõn ne’i: minā ka lǟb, bet minā võtāb roudõz mȭk.
 Un ni ne at lǟnõd, nuotienõd ēņšta – un nei ta ka tīend – smērõnd tu’ln-aigās kodās, poțā sizāld smērõnd un nei ienõd pa vīlkatõksõks.
Un nei se pȯis ka tīend ēņšta un ta ka um iend.
Un ne at irgõnd ailõ lǟ’dõ.
Bet siz riek pǟl pǟgiņ at sasōnõd īdõ ku’bbõ vīlkatõkši un nuo-ailõnd Sōrmōl.
Siz se piedrõb um vȯnd täuž nēḑi vīlkatõkši mingiži-äb-mingiži.
Un ni se at neijen daņtšõnd neiku.
 Pierrõ īrgõnd sīedõ ne ibbist-jālgadõks un ne lūdkõks.
Un ni ne at nosīenõd un ni ne at spriežõnd, ku ne īrgõbõd soddõ piddõ.
At kītõnd nei: “Škerpi, škerpi, pū-mȭk, ei mittõ rovdi mȭk!” Bet se perīmīe pȯis um eņtš rovdiz mȭkõks mis raḑļõn, se pagālam, nuotappõn amād vīlkatõkst jarā.
 Un ūoņdžõl ni at perīnaist perīmīed lǟnõd sīe piedrõb, ne at ädagõnd jarāndõz: piedrõb um vȯnd vīerda täuž, piņidi täuž un neijen lūḑi um vȯnd, ku äb ūot sōnõd īrgandõks, mis laz tīegõ ni.
Bet ni ne at lǟnõd ki’llõ kītõm, ku selli brīnõm näntõn um.
Ni mis mūḑi um vȯnd nēḑi vīlkatõkši jellõ iend, ne at kītõnd, ku näntõn at vȯnnõd kōzgõnd un ikš bes-uitõ um vȯnd nänd barās, kis nänt um tappõn tikkiž mō’z.
Ni um le’bbõ. 
Kl 104
Iļ izānd-pūoga
 Ikškõrd um vȯnd īd izā’ndõn ikš pūoga.
Un ni ta um neijen lǟnd jakt pǟl, ku mittõ kuigid tǟnda äb ūo võind sōdõ nei, ku ta äb lǟks.
Un se izānd um tīera koț kūldõ tõitõn, kis tǟnda võib atvadiņțõ jaktõst.
Un ikš mīez um strōipõn ka selli, kis uzvõtāb, ku ta nei võib patīedõ.
 Ne kōdskiņ lǟnõd jakt pǟl.
Ni ne atõ atmuļḑõnd un ni at pielǟnõd īd āina-kūj jūr.
Un sīe mīen um vȯnd lēba-kuorõdi kabātõd tǟdõd.
Un ni ta nēḑi irgõn sīedõ.
Un se izānd-pūoga um ki’zzõn, mis ta sīeb. – Ta sēji ainõ. – Ta äb usk, ku sēji ainõ, rištīng mittõ kuigõd ainõ ainõ ä või sīedõ.
Nei ta kītõn: “Tul apvaņțõl, mingi ouk um.” Un ni ta lǟnd vaņțļõm.
Un ni um vȯnd seļļi sūr ouk – ta um istiend kä’dkõks – āinad-kūjsõ, un siz se um uskõn kah.
Un ni ta ka kōļõn sīedõ, se kēņigpūoga, bet äb ūo võind mittõ kuigõd sīedõ.
Un ni se neijen tīb sīedõ – lēmõst vȯtšõm, voi äb līeda kuskõst mingõst kōrant.
 Ni ne atõ lǟnõd vȯtšõm.
Ni se mīez uzastõn pūzõ, voi äb nǟ.
Un ni se mīez um sīend nēḑi lēba-kuoridi tegīž.
Un paņ kä’bḑi sīemn sīe kēņigpūogan.
Se kītõn: “Visk minnõn ka mingõz mō’zõ!” Se um kōļõn sīedõ, bet mittõ kuigõd äb ūo võind sīedõ.
Mīez kītõn, ku sǟl ikš vȯļļi , sīņõ um lēmõst.
 Un ni mīez um tund pūstõ mō’zõ.
Un ni ne at lǟnõd un um vȯnd ikš kōrand.
Bet se mīez um kītõn: “Ežmõz kõrd, ku sīnda kutsūb sīem, siz sa alā li; ku tuoistā kõrd kītõb, siz ka alā vel lī, bet ku kolmõz kõrd kītõb, siz laz läkkõ.
Ni ne atõ lǟnõd.
Un ni se perīnai um kutsõn tǟnda ežmõz kõrd, laz ta tulgõ siemõ.
Ta äb lǟ’, toi mīez um lǟnd.
Tuoistā kõrd um tǟnda kutsõn – ka äb ūo lǟnd.
Un kolmõz kõrd tǟnda emīņ äb ūo kutsõn.
 Ni ta neijennõks um tōnd sīedõ, ku mittõ kuigõd äb ūo võind tsiešõ.
Ni ku munt atõ nupannõd maggõm, sīe perīnaizõn um vȯnd kougõl nopandõd ōj jūr, se apātõks-kougõl.
Un ni se mīez um kītõn, laz ta läkkõ un sīegõ siedā apatõkst un tūog tämmõn ka.
Bet pi’mdõs neijen äb või nǟdõ, vȭrõz kuož, – snūoŗõ āndab, eņtš käd jūs ikš tutkām, neiku tāgiž tīedab tūlda. 
 Ni ta um lǟnd sīe kougõl jūr siedā apātõkst sīemõ.
Un se mīez tegīž sīe snūor pand perīnaizõn lovā jālga jūr, piesi’ddõn.
Un ni se izāndpūoga um lǟnd un sīe perīnaizõn ka vīnd siedā siemnaigõ.
Nuopand pierz tutkāmõ.
Perīnai teiž pierslõb un nei ta kītõb: “Alā pūg, alā pū’g, se äb ūo tuļļi!”
 Un nei se mīez um võttõn eņtš jūr tāgiž sīe snūor.
Bet nei attõ kädud näijoukõst, apātõkst kädud atõ… – kus ni laz sōgõ pū’dõks?
Ni um kītõn se mīez, laz läkkõ, lōda pǟl vȯļļi ikš krūz un sǟl vȯļļi vietā sizāl.
Se krūz vȯļ ildõst ō’dõz un aldõst laigā.
Un ni ta um lǟnd un teppõn molmõd kädud si’llõ.
Bet ni äb ūo sōnd emīț ulzõ ne kädud (sīest guņast).
 Un se perīnai tegīž šōb virgõ un ni mõtlõb, ku ta um sasittõn sīezõ louvõl.
Ni ta lǟnd ulzõ ku’zzõm.
Un se kēņigpūoga lǟnd sīe mīe jūr, ku ta äb sō uldz ne kädud.
Un se mīez um kītõn, laz ta läkkõ ulzõpēḑõn, sǟl līb ikš vālda ki’uv un laz ta pids siedā ra’bbõg, siz se krūz līb kațki.
 Un ni ta lǟnd un ni ta um nǟnd, ku ikš vālda u’m.
Un ta um mõtlõn, ku se um kiuv.
Un se um vȯnd perīnai.
Un nei rabbõn pids siedā perīnaiz piersta.
Un perīnai tegīž mõtlõb, ku perīmīez tǟnda pieksāb, ku ta louvõl um sasittõn.
Ni ta sǟl um rabbõn, bet krūzõ äb ūo sōnd kațki.
Ni ta lǟnd tubbõ tāgiž un kizzõn sīe mīe kädst, mis ni võib tīedõ.
Se mīez kītõn, laz ta läkkõ, sǟl ju kougõn līb toi kiuv.
Un ni ta rabbõn pids siedā, un se krūz um lǟnd kațki un ni um sōnd ne kädud ulzõ.
 Un ni um ūomig ka attund.
Un ni se atõ lǟnõd jedspēḑõn, kuodāj.
Un ni mittõ kunāgõst emmit se izāndpūoga äb ūo lǟnd jakt pǟl.
Un ni se mīez um sōnd tīera koț kuldõ un mīez nei luštīgõl.
 Kūlõn mōlõ.
V 105
Ikštuoistõn veļļõ un ikš sõzār
 Īd izān at vȯnnõd ikš-tuoistõn pȯigõ un kō’d-tuoistõn pȯigõ un kō’d-tuoistõnõz tidār.
Kūolõn ǟma.
Izā võttõn tuoiz naiz.
Se um vȯnd raggõn (~võ’l~toņț~buŗā).
Nuobuŗŗõn ne ikš-toistõn veļļõ pa gulbõdõks.
Un ni ta um tīend bōdõ.
Tidār Līž vȯnd knaš, täm tidār äbknaš.
Pand īd krupā Līž sǟlga pǟl un kītõn, laz nuotiegõ neiīž äbknaš ku tämā um.
Vȭrõž-jemā um nuobutšiņțõn krupā un pand vied si’llõ.
Un Līž um vȯnd neijen äbknaš.
Vȭrõž-jemā sōtõn täm jedspēḑõn.
 Ni ta um lǟnd pids sūrdõ mõtsõ.
Aizlǟnd īd jougnaigõ, nuoēḑõn un nuopiezzõn un vȯnd vel jo knaš, ku ta um vȯnd.
Sōnd īd sūr klint jūr, iend sǟl iļ ie un kūlõn, ku vȯnd seļļi sūr mära.
Täm ikš-tuoistõn veļļõ at nuolaskõnd sǟl mō’, ne gūlbõd – iļ īe ne at ro’vst.
Ni ne at satiekõnd.
Nuovändõnd sūr kurvõ (~krežil), pand sõzār si’l, amād saakkõnd immar un vīnõd iļ šelliz merid, nuppannõd īdõ kuožõ un lǟnõd jedspēḑõn, kītõnd, ku ne ȭdõn lībõd.
 Sõzār pallõn jumālt, kui glōibõ ne veļid.
Jumāl nä’gțõn u’nsõ, laz läkkõ kālmad-ta’rrõ, kīela kōd-tuoistõnõks iezõ, laz samūrdag nodaļ-varži, laz nuovǟndag sērkid, rõkāndõ äb ūo brī.
Ni ta um vändõn.
Tund ikš kēņigpūoga bokād-lasktõb pǟl un um rõkāndõn sīeks – se neitst äb ūo kītõn sõ’nnõ.
Se vīnd täm eņtš kōrandõl (~nīnõ ~nīnõz).
Nuopand amā sīe kurvõks un neitst pīnõn eņtš serkõ.
Piepūtõn nodaļ-varži.
Ikškõrd sōnd tegīž samūrdam nēḑi iezõ kālmad pǟl.
Ne vakțid at nǟnõd, ku ta um tund tāgiž, un kītõnd kēņigpūogan.
Se um kītõn: “Ja sa vel äd rõkānd, siz sīnda pierrõ kolmõ päuvõ sakītab.”
 Tund ȭdõg un īe.
Ta set vändõn sērkidi.
Ta äb ūo kītõn mittõ ītõ sõ’nnõ kēņigpūogan.
Tuoiz ȭdõn un kolmõz ȭdõn ka äb.
Ni tund se āiga.
Vīnõd īdõ kuožõ, kus um vȯnd pǟgiņ pūḑi sakroudõd.
Ni ta sōb sakittõd.
Vanā päp vel pallõn jumāltõ.
Vȯnd seļļi märā, tunnõd tegīž täm ikš-tuoistõn veļļõ.
Ni ta um nuopīnõn ne sērkõd, īdõn vel um piepūtõn vel ikš ke’ž.
Ni vȯnnõd ne veļīd immar, ni ta um amādõn samoutšõn sērkõd sälgõ un ne attõ ienõd amād pa ro’vstkõks – se ikš um īend ī’d kä’dkõks.
Ni ta um irgõn rõkāndõ un atõ tienõd kōzgiņi.
Jegān andõn tubā un at je’llõn luštigõl.
 Eņtš ǟma kädst ta’llõ kūlõn.
V 106
Vi’l pa pāinaks
 Min mīez Pētõr vȯļ maggõn lovāl pūol-īe aigõz, Kūolkas.
Nei ta um tund, ikš tämmõn akkõn kä’ddõ, tōnd vieddõ lovāld ulz – seļļi ka’rri keiž.
Un nei ta um grūžõn täm jarā.
Nei tund tuoistā kõrd un akkõn ju vizāstõz.
Un nei ta um grūžõn jarā teiž.
Ni tund kuolmõz kõrd, nei krietnõ akkõn kä’ddõz vi’zzõ – se keiž vȯnd vel ju l’äma (~piemdi).
Un ta um grūžõn täm järā.
Un siz ta um nǟnd, ku um lǟnd lovāst pi’ddõz uks pūol selli vi’l, neiku selli mīez pi’ddõz.
Bet mitikš ulz äb ūo lǟnd – ta um kūldõn, vaņțļõn.
Ni ta um ūoņdžõl kītõn muntõn, un ne at zǟlõnd, mikš äb ūo nustõn nēḑi i’lz.
V 107
Päpid ne vīlkatõkst at
 Ne päpid ne vīlkatõkst at vȯnnõd, ne arvien (~īdst-ī’d) at kǟnõd pūol-pǟva-ȭ’dõn. –Neitsõd tegīž at lǟnõd pūol-pǟva ȭ’dõn sounõ sukkõ kudām.
Īd päppõn um ka vȯnd neitst.
Se ka um lǟnd sīņi.
Päp um kītõn, algõ läk sīe pūol-pǟva ȭdõg, ku äb lī jõvist.
Neitst tōnd teutõ (!), mikšpierāst, ku ne atõ jegā pūolpǟva ȭdõn lǟnõd un mikšpierāst täm-ȭdõn ä või lǟ’dõ.
Päp kītõn: “Siedā ma äb või kītõ, bet ku sa lǟd, siz äb lī jõvist.”
 Neitst äb ūo kūlõn, lǟ’nd.
Vastõ pūol-iedõ at akkõnd nei neiku piņid ullõm sōna lä’b tagān.
Neitsõd at tōnõd ailõ sōnast ulzõ.
Äb ūot sōnõd emīņ.
Ni attõ tunnõd si’llõ seļļist neiku piņīd voi sudūd – äb ūot võind nei notundõ, mis ne attõ, voi piņīd, voi sudūd – un akkõnd neitsidi jarā sīemõ.
Un siz ikš um vȯnd nänt barās seļļi mustā, vālda kaggõlõks.
Un se um sīe päp-neitstõn īdõ kabāl pīlõn je’dsõ un nei tabārõks kaitsõn nēḑi mūḑi jarā sīe jūstõ.
Un se um iend je’llõ, se neitst.
 Un ku ūoņdžõl at lǟnõd vaņțļõm sounõ, siz mūdõ äb ūo leudõnd ku ab-grouždõd lūd set.
Un päp um ūoņdžõl kītõn neitstõn: “Ma sinnõn kītiz, ku äb lī jõvist.
Un voi ša ist nǟ’, ku ikš šīnda kājstiz.
Un ja sīnda äb vȯlks kaitsõn, siz sa vȯlkst neiīž pagālam.” Siz neitst um sōnd aru, ku ne at vȯnnõd päpid un ku se um täm päp vȯnd, kis tǟnda um kaitsõn.
Un sīest āigast neitsõd äb ūot emīņ sounõ lǟnõd sukkõ kudām.
V 109
Buŗād vastukst
 Ikškõrd Kūolkas Ūš un Vanāgõr (un Vagār) vastūkst at buŗŗõnd jelājdi eņtšõn – nei nuobuŗŗõnd, neiku jelājd at pagālamõd.
Un siz ne at nuopannõd sēmḑa sillõ boŗīd īd-tuoizõn – neiku tūob taļštõ sēmḑa un nei at boŗīd sizāl.
Un vieddõnd ō’jstõ lēba ulzõ – un ka boŗīd sizāl.
Un siz um Vanāgõrõn pǟgiņ jelājdi lǟnd puoštõ, neiku laidõr īend tijāks pav’issõm.
Un ne lūomõd, kis at vȯnnõd pagālamõd, nēḑi um võind mattõ kus tōb un ikštõz ne at vȯnnõd iezõ jarāka’ddõnd.
Un ni um Vanāgõr lǟnd īd kovāl rištīng jūrõ un iskītõn eņtš bǟdidi, ku tämmõn nei um.
Se um opātõn: ku ta lǟb kuodāj, siz laz ta läk pūoļ-īe āigal taļļõ un siz ta līedab midāgõst sǟl taļtšõ un siz laz ta kōļõg vi’zzõ akkõ.
 Un ni ta um lǟnd taļļõ un lieudõnd īd lind, kis līndab pids taļļõ.
Sīe lind ta um akkõn vi’zzõ un pand jarā’ndz, neiku se emīņ äb ūo sōnd mittõ kuskõz.
Un siz tämmõn um kītõd vel nei, ku se luomõz, mis tämmõn sīe īe līb vel pagālam, ku sīe laz ta matāg nei, ku mitikš äb sō kä’ddõ, – siz tämmõn līb ä’bțõd.
Un sūr sigā um vȯnd pagālam.
Un sīe ta um võttõn un nuomattõn, ku äb ūo lieudõn mitikš.
Un siz atõ ne munt ro’vst rēkõnd, ku ne at mattõnd tubā pȭrand alā tä’m. 
 Un nei neiku nei um tīend un nei se slikțim tēji īend rujāks un kūolõn jarāndz.
Se um vȯnd vanā Ūš.
Un siz um īend näntõn paikõl se buŗā – äb ūot võinõd emīņ īd-tuoizõn tīedõ.
V 110 Mier-rištīng
Matson Sizōs kakš āigast tāgiž-pēḑõn um broutšõn kalādõks Rīgõ – kuolm mīestõ at vonnõd.
Näntõn um dikţi nolōţõd lōja vond.
Un vanād-ro’vzt at kītõnd, ku pōrak nuolōţõd lōja äb ūo kunāgõst jõvīst, ku se um nälāima pǟl.
Un ne at pūŗitõnd amā riek jõvīst, sōnõd vastõ Rīgõ.
Uzreiz ne at ievaņţlõnd, ku ikš rištīng – nei pūolstõ rištīng – pīlõb vied pǟlõ.
Ne at rõkāndõnd, ku se līb mingi rištīng, pūŗitõmõst jūrõ.
Un ne atõ pūritõnd un sōnõd īd kabāl jo le’žgõl, ku sieldõ at võinõd nǟdõ, ku tikkiž um vond vālda nō’gõ (selli ō’glikki vālda), – nei ku kalān spīḑõn, neiku sūomgõd volkst pǟlõ, bet rištīng gīmõks.
Un siz um nei nuopūŗiņtõn un nei ka’ddõn vied si’l(lõ) järāndz.
Un nei um nēšti ienuttõn: „Ni līb bōrgõ āiga: ku nǟb mier-rištīngtõ, siz bōrgõ āiga mūžõg.“ Un siz um vond nei bōrgõ āiga näntõn pierrõ, ku ne nei līdzõ set at võinõd sōdõ Rigõ si’llõ, ku pigātagā um vond riek pǟl īemõst.
Un vanād-rovst at tāgiž-pēḑõn kītõnd: ku mier-ro’vst tulbõd vied pǟlõ, siz līb bō’rgõ āiga.
Vaid (V 110)
Līž Berthold (s 1881, Sǟnag)
20. VI 1922
V 111
Malaniešõd īrõd sēji
 Malaniešõd at tienõd īd sūr vīļa-kīņ, kus atõ sakrōjõnd amā vīļa si’llõ, mis nurm pǟl kazāb.
Un ni atõ īnõd sīenõd näntõn, draigõnd järā siedā viļļõ.
Un ni ne äb tīedat, kui ne võibõd nēšti zvērišt vāldiž šōdõ.
Broutšõs satiekõnd līvõ mēḑi, irgõnd eņtš nälaimõ näntõn is-stōstõ, ku näntõn um pǟgiņ īridi un äb tiedat, kui võib nēḑi nuotappõ.
Līvõd mīed stōstõbõd, ku näntõn um ikš īrõd zvēr, kientõ laskūb kīņõ si’llõ un se sīeb īrõd tikkiž järandz.
 Ne atõ koigkõks vīnõd sīe īrõd-zvē’r.
Un ni ne malaniešõd, ne attõ savõttõnd sīe zvēr un unnõnd jarā ki’zzõ, mis ta siz sīeb vel, ku ne īrõd lībõd nuosiedõd.
Īdõn tund riek pǟl mielõ, se ailõn vel tāgiž, ki’zzõn.
Līvõd mīed kītõnd, ku sīeb it-ā’mmõ, se zvēr, mis set āndab.
Ne at sōnõd pǟgiņ rō’dõ iļ šie zvēr, tīera koig-täud rō’dõ.
Un ni līvõd at mõtlõnd, ku tulāb tāgiž kizzõm, ku ne āndabõd sīe zvēr tāgiž un tōbõd rō tāgiž nänt kä’dst.
Sīe nänt kizzõmõz pǟlõ, mis ta siz sīeb, ku īrõd lībõd nosiedõd, ne at nei ädā-vīțõ kītõnd, ku a’mmõ, mis set āndab.
Un ne atõ teiž sakūlõnd, ku sīeb set jelājidi un ro’všti, ne malaniešõd.
 Ne atõ vīnõd sīe zvēr kuodāj, ielaskõnd kīņõ, vīļa-kīņõ.
Se sīend īridi ne kougõn, kamät um vȯnd, murdõn mōzõ un pand īdõz kūjõz (~tšuppõ) – neijen um vȯnd, ku ta äb ūo võind nosīedõ e’žmõks.
Bet siz um piepūtõn tämmõn siedõ.
Mīed at mõtlõnd: ku tǟnda ni ulzõ laskūb, siz lībõd ro’vstõn lūomõd pagālamõd.
No kui laz sīestõ vāldiž šōg, sīest zvērõst?
Nuorõkāndõnd: panbõd vīļa-kīņõ un tu’l jūrõ, laz palāg amā zvērõks järandz.
Ni um pallõn se kīņ.
Kaš nǟnd, ku um slikți sizāl, irgõn vaņțļõ, kui ulzõ sōb.
Sōnd nei kōgaz ku ulzõpēḑõn katuks pǟlõ.
 Malaniešõd nǟnõd, ku zvēr um ullõpēḑõn ju, võttõnd sūr dēļ (~vord) un lǟ’nõd mō’zõ ra’bbõm.
Kaš nǟnd, ku nei leižgõl jūsõ tämmõn u’m se dēļ, – ailõn pids dēļõ mōzõ malaniešõdõn sieggõ.
Malaniešõd akkõnd, bet kä’ddõ äb ūot sōnõd.
Un nei sīest pǟvast jelāb malaniešõdõn kaš, kis akūb īridi un vīļa-kīņidi emīņ äb ūo kitāmõst.
V 115
 Mier-rovst (~nōrõd) at kaitsõnd niemõdi rānda pǟl.
Siņņist nīemõd at vȯnnõd.
Siz at ne mä’d ro’vst lǟnõd pi’ddõz un siz se ikš paint um kītõn sīe tuoiz paint pǟl: “Īļža (~Īļdža), roik aijõ!
Mō-ro’vst tu’lbõd.” Un siz at aijõnd ne nīemõd mierrõ tāgiž.
V 116
 Mier-rištīng, fleit un sīlmad-ō’rõn
 Ikškõrd kalāmīed at veijõnd võrgõdõks brēțļõži.
Īž at ma’ggõnd iezõ võrgõdõn jūsõ.
Un ni um tund ikš rištīng un ajāb nänt ilz un kītõb näntõn, laz võtāg ānkaŗ ilzõ, ku nänt ānkaŗ vȯļļi nänt tubā kīndõkš jūs un näntõn voļļid tämpõ kōzgõnd.
Ni ne kalāmīed at võttõnd ānkaŗ i’lzõ un lǟnd ju kōgaz.
Un sīe ī’d kalāmī’en, – se um vȯnd muskant – un sīen um vȯnd fleit īņi un se um akkõn spēļõn sies lōjas.
Un ni pierrõ ispēļõn diezgan, pannõd tegīž ma’ggõm.
 Ūoņdžõl, ku nūzõnd i’lzõ, ni vȯnd sittõnd immer sīe fleit sīlmadō’rõn un ne at isvaņțļõnd: pavissõm mõitiz sīlmadō’rõn äb ku sīḑõ mäddõn um.
Siz atõ tunnõd aigõ, kītõnd muntõn un näņkõnd (!) siedā sīlmadō’rõntõ.
Amād at vaņțļõnd un brīnõnd: äb ūot tō’nõd e’žmks uskõ, bet siz sīe sīlmadō’rõnõst atõ munt uskõnd.
 Se um mier-rištīng vȯnd.
Ta um tund pūoistõ ildz, pǟ lōja aigā jūs, un kītõn, ku brūțõd tō’bõd tūlda tu’bbõz, bet äb sōtõ si’llõ.
 Ku mierrõ lǟb e’žmõz kõrd, si um āndamõst mierrõn mingõz zied (~ē’drõm) – kieud-tutkām, võrgõ-kabāl – siz äb kīskiji võrgidi, siž jõvist izduoḑõb veimi: Siz ne kītõbõd nei: “Sä’ sin, mier-jemā, un ānda tegīž mäddõn!”
 Kus siz – ku jemā, siz izān ka volmõšt ju.
V 117
Rīnda pivā pǟrma
 Ikškõrd um vȯnd suodā – kakš tūontõ at sodikšõnd vastukst usk pierāst.
Un siz ne at lǟnõd, ne usklist ro’vst, sīņ Rīnda jo’ug-aigõ, kus se pivā (svǟtõ) pǟrna um vȯnd, sīe pǟrna jūrõz, amād īdõ ku’bbõz.
Siz at nuospriežõnd: um pōlamõst amādõn jumālt nei kōgiņ, ku sǟl jo’ugsõ ne līedõd akkõbõd vast õ’uvõ lǟ’mõ, – siž jumāl näntõn ä’bțõb, až līedõd äb lǟ’tõ vast õuvõ, siz ne äb vīndatõ tuoistā.
 Un ne attõ pallõnd nei kōgiņ, kamät lī’edõd at lǟnõd vast õ’uvõ.
Un siz ne at lǟ’nõd sīe toiskõks sodikšõm un attõ vindõnd.
Un sīest ne sīe pǟena at nuttõnd pa svǟtõ pǟrnaks.
Se um se-īž līvõ tout vȯnd, mis sītš um je’llõn.
Se toi tegīž at vȯnnõd ne saksād.
V 122
Sūr Klouz un piški Klouz
 Sūr Klouz rikāz, piški-joutõm.
Sūrõn kolm õbist.
Klouz sōb täm kädst õbiz pivān-pǟvan mōdõ kindõ.
Rovst vaņțļõbõd: mu’ļki!
Sūr Klouz lǟb iezõ un rabūb piškiz piškiz siņīz (= vārza) mō’.
Piški Klouz viedāb nō’gõ mō’un lǟb mīmõ.
Pi’mdõs nǟb tu’l.
Piški tubā.
Nai vērbikšõb.
Nai äb ānda ie-mōjõ, ku mīez äb ūo konnõ.
Klouz lǟb tubā pǟl un vaņțļõb, mis nai tīeb: tulāb päp, nao sietõb tǟnda.
Broutšõb eņtš mīez.
Nai gläbūb päp käppõ.
Mīez tulāb si’llõ, Klouz ka un sōb ie-mōjõ.
Klouz panāb õbiz-nōgõ lōdan alā, sīebõd kōdskiņ mõtsā-kaitsõks.
Klouz klopūb jālgaks õbiz-nō’gõ, se tämmõn kītõb, ku lōdan a’llõ um vīnõ, käpsõ um vālda-leibõ, vo’zzõ.
Neļļõz kõrd kītõb, ku kasts vȯļļi päp.
Ni mīez akkõn päppõ pieksām un se ailõn ulz.
 Ni mõtsā-kaits vȯstāb sīe õbiz-nō’gõ sīek kūlda je’dst.
Piški Klouz lǟb kuodāj, sōtõb naiz sūr Klouz jūr sīek tagān.
Ikš kūlda kabāl īeb pi’g kilgõ sīekõ.
Sūr Klouz rabūb eņtš õbbõst mō, ku õbiz-nōgõd at tõ’urõd, bet äb sō pigā midāgõd.
Sūr Klouz lǟb īezõ piškiz Klouz jūrõ un rabūb piškiz Klouz naiz mō, tōnd kil Klouzõ ra’bbõ.
Piški Klouz broutšõn līkõks, apteļļõn īds krūogõs lȭnagõži un sōtõn jemāndõn ka glōzõ vīnõ.
Nai än võtā.
Sulli āndab iļ kūora, nai sadāb mō.
Klouz rīḑļõb, ku tappõn täm naiz.
Sōb tegīž īd sīek kuldõ. 
 Aigõb tegīž sūr Klouz sīekõks un kītõb: “Koks sa tieudõn, kui tõuvõd at priššõd miriņõd pilsǟts!” Sūr Klouz rabbõn eņtš naiz un lapst mō un broutšõn tõrg pǟl: voi mingi äb tō’ priššõ (~friššõ) mirīņ vo’zzõ?
Politsei võtāb tä’m vi’zzõ un trietsõb kuodāj.
Sūr Klouz matāb mirīņõd.
Kõzzi piškiz Klouz pǟl.
Tepūb piškiz Klouz koțțõ jarrõ upāntõm.
Pivā-pǟva.
Lǟ’b piuvõ-ko’ddõ pōlam.
Piški koțšt lugūb: “Lu’ggõ kēratõ äb mūošta, mūpõ mūoštab – mi’n pa kēņigõks.” Ikš zīḑ-pȯis kaitsõn si’gḑi un tōnd ī’ž sōdõ pa kēņigõks un pästāb piškiz Klouz ulz, pugūb īž koțțõ.
Sūr Klouz viskõn koț jarrõ.
Tund tāgiž – piški Klouz kaitsõn sigḑi, ta vȯļļi sōnd nänt jōrast.
Sūr Klouz ka tōnd sigḑi sōdõ.
Piški Klouz pand täm koțțõ un grūžõn jarrõ si’llõ.
 Vanā Jōņ štōstõz nei.
Rōntiš ka vȯļļi, bet ma lu’ggõn äb ūo.
V 123
 Kis võib kougõn ku’zzõ
 Ikškõrd ikš perīmīez um sasǟdõn āina-nītijži nei: kas võib neijennõ sanītõ iļ nädīļ, ku täm neitsõd äb noku’zzõt i’ļ, ku sōb kim rubīļț.
Siz attõ pǟgiņ koļõnõd, bet mitikš äb ūo võind.
Bet ni ikškõrd um attund ikš kovālnikā.
Se um ka lǟnd kōļõm.
Attund ežžõm pǟva lȭinagst-āiga, attund neitst lȭinagiži sīem.
Bet se kovālnikā ievaņțļõn, ku neitst tulāb, – nei ta eņtš ažā bikšišt uldzõ un tīend kanktõzõks.
Neitst pietund jūrõ, kizzõn: “Mis se sinnõn um pa vālda?” Nei pȯis um kītõn: “Se um min piški ve’ļ, bet se ka ni tōb sīedõ.” Neitst um ki’zzõn: “Mis ta sīeb?” Pȯis: “Ta set sīeb mōškidi.” Nei neitst tulīņ mōškõd tagān un āndab pȯisõn.
Bet pȯis, ku nei ta äb sīe, ku vajāg neitstõn laškõ pitkõl mōzõ un pānda ma’g pǟl ne mōškõd – siz set ta sīeb.
Neitst kūlõb ka.
Pȯis istūb pǟl un jelāb tīedõ.
 Bet attulāb pūolpǟva.
Neitst äb nuoku’z emīț mittõ kuskõz un pȯis sai kim rubīļț.
V 124
Kui salājõn um lǟnd
 Ikškõrd um vȯnd īd jemān ikš āinagi pūoga.
Se pūoga um vȯnd knaš.
Sīe pūogan ni’m um vȯnd Pitkā-kīņtš.
Un kus se Pitkā-kīņtš um lǟnd, midēgõst ta um võttõn.
Ežmõks ta um võttõn knēp-nõggõl un um kītõn jemān, ku ta līedõz.
Bet pierrõ um nuosalāndõn õbiz.
Siz attõ ro’vst tunnõd tä’m jūr vaņķļõm, laz ta nä’gțõg siedā õbist, missõks ta um eggiļ broutšõn.
Pitkā-kīņtõ um kītõn, ku tämmõn äb ūo pavissõm õbist.
Suodā-vä’g um lǟnd taļļõ un um võttõn taļšt õbiz uldzõ un um vīnd Pitkā-kīnd vi’zzõ.
 Bet ni jemā um räukõn, nei Pitkā-kīnõn um īend zǟl.
Ta um pa’llõn ītõ zōldatõ, laz laskõg rōški jemā jūr.
Zōldatõz um laskõn ka.
Neiku Pitkā-kīņtš um sōnd jemā jūr, nei ta um jamstõn jemān nanā jarā un um kītõn: “Se um sīepierāst, ku sa mīnda äd ūo opātõn!” Un siz um nuokūolõn jemā.
Siz jemā um tund nä’gțõn Pitkā-kīndõn un Pitkā-kīņtš um nǟnd, ku jemān um vȯnd mustā plek.
Pitkā-kīņtš um ki’zzõn jemā kä’dst: “Mis se um pa mustā plek?” Jemā um kītõn: “Ne attõ sin patūd, mis sa ūod salāndõn.
Un ja sa vel salāndõd, siz ma līb pavissõm mustā.”
 Un paldīņ vēl sōb kītõd, kis um salāj pitkā-kīņtš.
V 125
Perī-mīez un veggi pȯis
 Īd perīmīen at vȯnnõd nuo-arābõnd jelūd un se perīmīez um vȯnd sūr jūoji.
Un nei tä’mmõn um gaḑḑõn sōdõ īd vegīz pȯis, kis um vȯnd ve’ggi joudkõks.
Un se perīmīez um sōtõn eņtš pȯis mõtsõ pūḑi raḑļõm un um andõn īņõ (~īņi) lēba-koț.
Pȯis um aizlǟnd un iegõn ra’ḑļõ.
Un um tund lȭnagst-āiga.
Nei ta um tund un tōnd võttõ eņtš lēba-koț.
Un äb ūo emīț vȯnd se lēba-koț un ni se pȯis um irgõn itkõ.
 Un ku se pȯis um itkõn, siz um tund ikš vȭrõz izānd un um ki’zzõn: “Mis sa rǟkõd?” Pȯis um kītõn, ku tämmõn um lēba-koț järāsalāntõd.
Nei se izānd um kītõn, ku tämmõn ka täs-ī’ž pūošõd ra’ḑļõbõd pūḑi, agā ne attõ võttõnd.
Nei se izānd um kutsõn Mikiļț, Martõ un Jōkõst.
Un ne äb ūot vȯnnõd võttõnd, bet se neļļi (!) äb ūo tund.
Un nei se izānd um kutsõn Jurist un Juri kil um e’žmõls kūldõn, bet pierrõ um kītõn, ku ta um vȯnd võttõn un andõn sīe lēba-koț kä’ddõ.
Un nei se pȯis um sōnd eņtš lēba-koț, nosīend un raḑļõn ȭdõg sōņi.
 Ȭdõn ta um lǟnd kuodāj un perīmīez um kītõn: “Ūoņdžõl sa võtā sīe vanā õbiz un broutš pūd tagān mõtsõ.” Attund ūomig (!) un nei ta um broutšõn.
Bet se pȯis um nuokrouvõn nei sūr viedām, neiku se õbbi äb ūo võind vieddõ.
Bet se pȯis um pästõn sīe õbiz vī’emõr va’išt järā un pand täm viedām pǟlõ un īž lǟnd õbiz kūožõ viemõr va’izõ un vieddõn sīe viedām kuodāj.
Un nei ta um mūžõm se pȯis um vȯnd sīe perīmīen pa õbizõks.
V 127
Kui võ’l um va’idõn perī-naiskõks läpši
 Ikškõrd mõtsās vȯnd ikš võ’l īdz gadāg-pȭzõs riek-aigās.
Nei attõ ratstõnd pids riekkõ nai mī’ekõks.
Un näntõn um vȯnd ikš läpš īņi un se um vȯnd ieväntõd lupātõd si’zzõl.
Un se õbbi um ädagõn sīest võ’lstõ un um irgõn ailõ.
Ailõn selliz kabāl un iend ju lougi paikõl.
Un se nai ka um ievaņțļõn, ku lupātõd ī’d at, ku läpš äb ūo emiț.
Se nai um kītõn sīe mīen, ku lēmõst tāgiž vȯtšõm siedā lapsta.
 Un ne ka at lǟnõd tā’giž vȯtšõm un se nai um ievaņțļõn, ku riekaigās um selli vālda.
Un se mīez um võttõn ilz un vaņțļõn – um vȯnd sūrd kīndõdõks un pavissõm äbknaš se lūomõz.
Un siz se mīez um viskõn mō’zõ tāgiž.
Un se nai tegīž um ourõn un kriukõn: “Mikš ša viskūd sīe laps mō’?!” Se nai um ailõn jūr un võttõn ilzõ un kriukõn: “Se tokš u’m min läpš!” Un se nai ievändõn lupātõd si’zzõl, astõn õbizõn sälgõ un irgõn ratstõ kuodāj.
Bet se mīez äb ūo tōnd, ku siedā äbknaš lūomõst (~lapsta) tūob kuodāj.
Bet ku perīnai um tō’nd, siz ne at vīnõd ka.
 Un ne at sōnõd kuodāj.
Ni se perīnai um andõn sīe lapsõn sīedõ amḑi ma’gḑimidi.
Bet se läpš äb ūo sīend.
Siz ta um kǟnd kil amād kovāld ārštõd jūs, bet mitikš äb ūo võind nuo-arštõ.
Bet siz ikš vanā nai kītõn, laz kōļõgõd andõ sīe lapsõn krupīdi un kūonidi.
Nei ne at kōļõnd.
Un se läpš um sīend.
 Bet nei īd īe um irgõn kōrand pallõ.
Nei ne munt rovst atõ kītõnd, ku se līb võ’l a’ltõn sīe kōrand jūr tu’l.
Un nei se perīmīez um võttõn un viskõn sīe laps tu’llõ, sīepierāst ku ta um mõtlõn, ku ta um võ’l läpš.
Bet se perīnai tegīž äb ūo tōnd, ku täm viskūb tu’llõ, ailõn um tõmbõn laps tu’lst ulz.
Un nei ne at ka nuokistāntõnd sīe kōrand, ku se läpš um vȯnd tu’lst u’llõ.
Bet sīe perīmīen um vȯnd sīe läpš (!) pǟl kõzā un ka sīe perīnaiz pǟl, mikš ta um sīe laps tulst ulzõ kīskõn.
 Bet ni īd ūoņdžõl perīmīez um ki’zzõn perīnaiz kä’dst, voi ta ka tulāb tõrgõ, ku ne sīe lapsõks lǟbõd tõrgõ.
Perīnai um kītõn, ku läpš īeb kuodāj, ku ta lǟb (ī’ž).
Ni sīe perīmīen um vȯnd lušt, ku ta vaņțļõb mingõz kod-vaņțļijiz, kis tapāb sīe laps mō’.
Bet perīnai um sōnd ma’ņņõ un võttõn sīe laps īņõ.
Un se lēmi um vȯnd pids sūrdõ joug-aigist.
Bet se per-nai (~perīnai) äb ūo tōnd andõ sīe laps perīmīe kä’ddõ, ku ta ī’ž tǟnda vīb.
Bet ku ne attõ vȯnnõd selliz kabāl lǟnõd, siz se perīmīez um vȯnd siedā perī-nāista pierõkāndõn kah.
Nei se perīmīez um kandõn selliz kabāl un viskõn jougõ.
Un se perīnai um kriukõn un ailõn tagān jougõ un tūond sīe laps uldzõ.
Bet ni ne äb ūot lǟnõd emiț tõrgõ un at riek pǟl kīvõnd, tunnõd kuodāj tāgiž.
 Un se perīmīez um vȯnd neijen kõ’zzi, ku tä’mmõn mit-kunāgõst äb ūo izduoḑõn sīe laps nuozūmõ.
Un se perīmīez jettõn perīnaiz jumālõks un lǟnd kūondõst jedspēḑõn.
Un siz ta um satiekõn riek pǟl īd pȯiškõz un kizzõn sīe pȯiškõz kä’dst: “Kien pūoga sa ūod?” Un se pȯiški um pand ta’bbõm: “Siz ma kītõb, kien pūoga ma um, ja sa ustabūd.” Un ta um kītõn, ku ta ka um vȯnd mõtsās. - - - Äb mǟ’dlõ, kui se vȯ’ļ.
Un se pȯiški um kītõn sīe perīmī’en, ku ta um täm pūoga.
 Un siz se perīmīez um vȯnd luštigõl un ki’zzõn, kus ta um vȯnd un kui tämmõn um lǟ’nd.
Pȯiški um kītõn: “Ma vȯļ võ’l jūs.
Min lekš neiīž ku võl-lapsõn täd jūs.
Ku tēg āndõst võl-lapsõn amḑi ma’gḑõmidi sīedõ, siz võ’l min āndõz (~āndiz) krupīdi un kūonidi.
Un ku tēg āndist võ’l-lapsõn krupīdi un kūonidi, siz ma sai amḑi magḑõmidi.
Un ku teg viskist sīe võ’l-laps tu’llõ, siz ta ka mīnda viskīz tu’llõ.
Un ku tēg viskīst sīe võl-laps jougõ, siz ta mīnda ka viskīz jougõ.”
 Un nei se perīmīez um lǟnd kuodāj luštīgõl.
Un se võ’l-läpš ka um vȯnd järā ka’ddõn.
Un nei sīe perī-naiskõks ne at je’llõnd jõ’uḑi pä’uḑi, kamät atõ nuokūolõnd.
 < Pētõr Bertold.
V 128
Kui pȯis um izāntõ opātõn
 Ikškõrd atõ broutšõnd pȯis un izānd.
Un ni se pȯis um kītõn, ku ta tōb lǟdõ pȭzõd si’zzõl.
Un se izānd um kītõn, laz ta läk.
Un se pȯis um lǟnd un um vȯnd aššõ tāgiž.
Izānd um ki’zzõn, laz ta pa-opātõg tä’mmõn ka, ku ta ka nei aššõ võiks tāgiž līdõ.
Pȯis um kītõn: “Nänǟ, se ju mittõ midēgõst äb ūõ!” Un nei ne at pabroutšõnd selliz kabāl.
Nei izānd um kītõn, ku ta tōb lǟdõ pȭzõd si’llõ.
Bet pȯis um kītõn, ku vel um aigõ.
Un nei ne at broutšõnd selliz kabāl, nei izānd um nuttõn, ku ta tō’b lǟ’dõ pȭzõd si’zzõl.
Bet pȯis um kītõn, ku vel um aigõ, vel äb ūo lēmõst.
Pabroutšõnd tegīž selliz kabāl, nei izānd kītõn kuolmõz kõrd, ku ni nei tō’b lǟ’dõ pȭzõd si’l, ku äb või tsīešõ.
Siz pȯis um kītõn: “Nu, siz li!” Nei izānd um vȯnd neiīž aššõ ku pȯis tāgiž.
Nei pȯis um izānd nuo-opātõn, ku ta tulāb aššõ pȭzõst tāgiž, ku äb ūo tǟnda vodlõmõst kōgiņ.
 Mäd ǟma-ve’ļ Kōrli nīžõz.
V 129
Kovāl su’lli
 Ikškõrd ikš izānd um lǟnd piškiz-kōmarõ un ta um tīend sūorm kūldõzõks.
Un ni ta um lǟnd nīnõ un um kītõn sullizõn, laz raḑļõg suorm järā tämmõn.
Bet su’lli äb ūo raḑļõn suorm järā, bet um laskõn viggõlõks ouk sainõ un um kītõn, laz izānd pistāg sīe suorm sīņõ si’llõ, ku siz nei äb po’d.
Un su’lli um võttõn stok un lǟnd toizõ kilgõ un ra’bbõn izāndõn iļ suorm.
Nei izānd um patõmbõn sīe suorm un pistõn sūzõ un um mõtlõn, ku um järā raḑḑõltõd.
Un siz ku izāndõn um vȯnd pōrlǟnd se po’ddõmi, siz ta um nǟnd, ku suorm tämmõn um vel jūsõ un ku ta īž um vȯnd nuo-i’mmõn sūkõks kūlda jarā.
Bet izandõn um vȯnd lušt un andõn pȯisõn jūot-rō’dõ, ku tämmõn jom um īend jūrõ.
V 130
Kui joutõmõn lekš
Īd kēņigõn um vȯnd ikš tidār un ikš joutõn pūoga un ieārmastõn siedā kēņig-tidārt.
Un näntõn um vȯnd ikškõrd broutšõmõst koigkõks, bet se tīr-mīez ka um vȯnd ieārmastõn broutšõs siedā kēņig-tidārt, kis um vȯnd sīe joutõmõn pa nāizõks.
Nei se tīrmīez um võttõn un viskõn sīe joutõm mierrõ, kis um vȯnd sīe kēņig-tidārõn pa mī’ekõks.
Ta um uigõn.
Nei ikš vanā mīez tä’mmõn um andõn stok un sīe stok jūr ta um piddõn un nuovȯigõn aigõ.
Un se mīez um jettõn sīe stok un kītõn: “Mis sa a’mmõ tō’d, sa sōd, pakīt sīe stokkõn, laz set piekloppõg.”
Un ni ta um vȯnd aigās selliz strēk.
Un tegīž kēņig um istõitõn, laz amād mōļțijid tulgõd un mōļțõgõd täm nīnõ.
Bet se um vȯnd se-īž kēņig, kien um vȯnd se tidār.
Ta um aizlǟnd, se joutõm, un kizzõn, laz kēņig āndag tä’mmõn tīedõ, ku ta ka mōļțõb.
Bet kēņig um mõtlõn: “Mis sa ka mōļțõd – si’nnõn äb ūo mit-ītõ pinzõlt!” Un um andõn tämmõn ka īd tubā.
Nei ta um lǟnd īd sāina jūr, piekloppõn – nei vȯnd bīlda, kus ne broutšõbõd koigkõks.
Lǟnd tuoiz sāina jūr, piekloppõn – vȯnd bīlda, kus tīr-mīez viskūb täm mierrõ.
Un pids kuolmõz sainõ piekloppõn – vȯnd bīlda seļļi, kus vanā mīez āndab stok tä’mmõn.
Attund kēņig, apvaņțļõn täm bīldidi un täm tidār ka tund īņi.
Bet sīe tidārõn um tund mīelõ, kui ne at broutšõnd sīe koigkõks un ku tīr-mīez līb viskõn mie’rrõ täm e’žmõz mī’e, laz īž šōgõ täm tuoiz mīekõks.
Siz se kēņig um sōtõn, laz läkkõ un attuogõ sīe tīr-mīez (!) tǟnõ.
Un at attūond kēņig jūr sīe tīr-mīe.
Siz kēņig um ki’zzõn: “Sa nǟ’d, va, mis sa ūod tīend?” Bet tīrmīez kītz, ku ta siedā äb ūo tīend.
Bet ikštõz täm paņțõ vi’zzõ un kuoliž jarā.
Joutõm sai sīe laps naiz tāgiž.
Alfon un Krizelda kä’dst täs-ī’ž.
V 131
Mis pȯis um sīend
Īd perīmīe jūs um je’llõn ikš pȯis un se perīmīez mūdõ äb ūo andõn sīedõ ku strīnkidi un lambõ-vo’zzõ.
Bet se pȯis um mõtlõn, kust se perīmīez neijennõ sōb siedā lambõ-vo’zzõ.
Īd pǟva atõ kindõnd nurmsõ.
Perīmīez um kītõn pȯisõn, ku ta tōb lǟ’dõ pȭzõd si’zzõl.
Bet pȯis um mõtlõn: lēmõst apvaņțļõm, mis ta tīeb.
Pȯis um lǟnd un nǟnd, ku perīmīez pugūb le’bbõ īd rō’nõ va’it kolm kõrd un um vȯnd vīlkatõks vaļmõz.
Bet pȯisõn um vȯnd irm, ku äb ail pǟlõ.
Nei se vīlkatõks um a’ilõn īd lambõd-kōra (!) si’llõ un võttõn amā līebõz ūoņ-pūoga jarā.
Un ni pȯis um tieudõn, kust perīmīez sōb nēḑi lambõdi, mis tämmõn āndab sīedõ.
Min ve’ļ Aņdrõks vȯļ Zariņ Rudolf kädst (sindõn 1909) kūlõn Pitrõgõld.
V 133
Pubā un jērnaz
Īds tarās atõ ka’zzõnd nei pubā kui jērnaz.
Bet ni ku ne at irgõnd ju sūrõks ka’zzõ, ne at irgõnd strīḑõ.
Nei se jērnaz um nagrõn siedā pu’bbõ: “Mis sa ka ūod!
Sin at sellist va vāldad ēdrõmõd un ikš-āinagi vaŗž.
Bet sa nǟ’d, kui mi’nnõn u’m: pǟgiņ võŗžḑo un kanšidi ēdrõmidi.” Bet pubā um kītõn: “Nu, sīb nǟ’dõ, kui kōgiņ sa eņtš knaššõmõks jelād.”
Un nei ka um vȯnd.
Kuolmõz pǟvan um tund perīmīez ta’rrõ un um võttõn sīe jernõ, vīnd kuodāj, nuokietõn un sīend jarā.
Bet pubā um ka’zzõn vel si’g’ sōņ tarās.
<Aņdrõks Zēberg (1909).
V 136
Kālma kō’zgõnd
Ikškõrd um vȯnd igž-brūț un brūdgana.
Un ne kō’dskiņ attõ lǟnõd lōlatõm un attõ vȯnnõd pǟgiņ kōznikidi ka īņõ.
Nuolōlatõn päp nēḑi, ne attõ broutšõnd kuodāj.
Un sǟl vȯnd riekaigās kālamd-tarā.
Piebroutšõnd sīņõ, nei brūdgana um kītõn igž drougõz tämmõn täsā ma’ggiji, ku ta lǟb kutsõm drougõ ka kōzgiņž.
Nei kōznikād at piddõnd õbbõst paikõl un vodlõbõd tāgiž tǟnda.
Neiku brūdgana lǟb kālmad pǟl, nei um vȯnd tūlīt drougõz vastõ un um kītõn, laz ta tu’lgõ täm īņõ rōz.
Un brūdgana um lǟnd tǟmmõn īņõ, kus ta um aizvīnd, īdõ knaššõ tu’bbõ.
Un nei ta āndab īd šnaps (~šnabbõ).
Neiku ta um nuojūond, nei brūdgana um kītõn, ku tämmõn ni um lēmõst.
Bet se drougõz, kis um vȯnd nuokūolõn, se um andõn vēl tuoiz.
Ku brūdgana vȯnd nuojūond, nei ta um nūzõn ilzõ un tōnd lǟ’dõ, bet se drougõz um andõn vel kuolmõz šnabbõ.
Un ku ta um nuojūond sīe kuolmõz šnabbõ, siz ta um tund kālmast ulzõ.
Bet ku ta um tund ulzõ, siz ta emiț äb ūo nǟnd mittõ midēgõst – äb ūo vȯnd emiț kālmad-ta’rrõ, äb ka brūțidi, äb ka kōznikidi.
Siz brūdgana um lieudõn īd piškiz takā un pids siedā ta um lǟnd.
Un nei ta um lǟnd un lieudõn īd vanā kōrand un ta um lǟnd sīņõ si’zzõl (~si’llõ).
Un ta um lǟnd si’llõ un ki’zzõn, voi äb tīeda, kus um iend täm brūț Kǟrstõ.
Bet ne ko’d-ro’vst attõ mõtlõnd un kītõnd, ku se vȯļļi kolm-sadā āigastõ tāgižpēḑõn, ku ne nei mõtlõbõd, bet labak laz ta läk päp jūrõ un päp vaņțļõb rūļiš, siz ta sōb tieutõ jõvist.
Brūdgana um aizlǟnd päp jūrõ.
Siz päp um vaņțļõn rūļiš un um ki’zzõn, kui täm nutāb.
Ta u’m kītõn, ku Mikiļ un brūț Kǟrstõ.
Siz päp um kītõn, ku se um kolm-sadā āigastõ tāgižpēḑõn un ku nēštõ kōzgiņštõ attõ istunnõd bē’rõd, ku brūț um kūolõn jarā, ku äb ūotõ lieudõnd brūdga’nnõ, siz Kǟrstõ um kūolõn jarā.
Un siz päpid attõ tōnõd, ku um tǟnda iesvētõmõst.
Neiku päpid attõ nuolǟnõd āltaŗ jūrõ, nei se brūdgana um iend pa tū’gõd-tšupāks un äb ūotõ sǟnõd iesvētõ (~iesveitõ) tǟnda.
V 137
Kīetõd jernõd un kanāmunād
Ikškõrd ikš mīez um ielǟnd īdõ būoḑõ un ki’zzõn sīedõ.
Un būoḑnikā um andõn kanāmunḑi un leibõ.
Mīez um sasiend un ki’zzõn, kuijen līb maksāmõst.
Būoḑnikā um kītõn, ku sadā rubīļțõ.
Bet mīez um kītõn: “Kui nei jennõ?” – “Nǟ’, ni ju lǟ’tõ äb või.” Bet mīez äb ūo maksõn.
Bet ku mīez äb ūo maksõn, nei būoḑnikā un piesūdzõn tiesõ jūrõ.
Nei tīesõ-mī’ed attõ ki’zzõnd, mikš ta äb ūo maksõn.
Mīez um kītõn, ku um tõurõz.
Nei būoḑnikā um kītõn: “No kui siž ju lǟtõ võib kakš-tuoistõn mu’nnõ?!
Un sǟl vȯlks kanā nuoma’ggõn tegīž kakš-tuoistõn ka’nnõ un ne vȯlkstõ kandõnd un nǟ’d, kuijennõ sǟl vȯlks vȯnd ka’ņḑi un mu’ņḑi!” Nei se mīez um kītõn tīesõ spriežõsõ: “Min nai konnõ kietsõb jernidi un min um lēmõst kīlam.” Nei tīesõ um kītõn: “Nuokīetõd jernidi äb või ki’llõ emiț.” Mīez um kītõn: “Voi siz nuokīetõd mu’ņštõ võib kanā nuoma’ggõ ka’ņkiži?” Un nei um vȯnd vēl nei, ku būoḑnikā äb ūo sōnd mittõ kopikt ka.
Nei u’m: kis pǟgiņ tō’b, se veiti sōb.
V 138
Kui zīḑ šai pa kēņigõks
Īd izān attõ vȯnnõd kolm pȯigõ, kakš kovālt un ikš mu’ļki.
Un se muļki mūdõ äb ūo tīend ku ma’ggõn ō’j tagān bäz bikšidi.
Bet kakš kovāltõ attõ mõtlõnd, ku vȯlks upāntõmõst järā, ku izā kūolõb jarā un siz ta ka tōb izā vi’ļļõ, bet ku upāntõb jarā, siz īeb näntõn tikkiž.
Bet kui siz nei upāntõb? – panāb koțțõ.
Ne attõ võttõnd īd sūr koț un ietratsiņțõnd täm sīņõ si’llõ, ku ne vībõd täm kēzar nīnõ si’llõ un ku “sa sōd nustõd pa kēzarõks.”
Un muļki um pu’ggõn si’llõ un nei ne kovāld attõ si’ddõnd koțțõn sū vi’zzõ un vīnõd jo’ug-aigõ.
Bet joug um vȯnd vi’zzõ kilmõn.
Bet ne äb ūotõ sōnõd mõitõz jei kațki (~kaķķõ), ku um vȯnd lēmõst kuodāj ki’rrõ tagān, um vȯnd raḑļõmõst ōliņ.
Sies va’is kamät ne attõ kǟnõd konnõ, seņtš muļki ve’ļ um loulõn koțšõ: “Kēratõ äb mūošta, rēkõ äb mūošta, mūpõ sōb pa kēzarõks nustõd!” Igž žīḑ um lǟnd pi’ddõz un se um siedā kūlõn, ku kotšõ nei lōlab.
Zīḑ um mõtlõn: “Minā kil mūoštab kēratõ un rēkõ.” Zīḑ tīend koț šū vāldiņ un laskõn sīe muļkiz ve’ļ ulzõ un pu’ggõn ī’ž koțțõ si’llõ un kītõn, laz ta sidāg sīe koț-šū vi’zzõ.
Un zīḑ um pīlõn koțšõ vāgiž.
Un nei mu’ļki ve’ļ um pand pids tuoistā riekkõ kõlāks immar kuodāj un pu’ggõn ōj tagān un pīlõn ōj tagān vāgiž.
Nei veļid attõ aizlǟ’nõd un izra’ḑļõnd jeijõ ōliņ un viskõnd sīe koț amā zīḑõks si’llõ.
Nei ne kovāld attõ tunnõd kuodāj un rõkāndõnd, ku se mu’ļki ni um pagālam.
Bet muļki ve’ļ um tikkiž kūlõn, mis ni kovāld attõ rõkānõnd.
Un ku ne kovāld attõ lǟnõd ulzõ, siz ta um lǟnd midēgõst pa noškõm.
Bet kuolmõz pǟvan ne attõ neku kūlõnd, ku ōj tagān ikš pūškõb.
Ne lǟnõd vaņțļõm, mis sǟl u’m.
Ne attõ nǟnõd, ku um nänt ve’ļ.
Ne attõ ki’zzõnd: “Ve’ļ, kui sa tǟnõ ūod sōnd?” Ni ta um kītõn: “Mīnda sǟl iz tō’tõ.
Sǟl vȯļ kil juvā jelāmi, bet ku mīnda iz pidāt ju kōgiņ, nei ka ma sai tūlda tǟnõ.” Bet ne attõ rõkāndõnd, laz ta sidāg koț sū vi’zzõ, ku ne ī’ž raḑļõbõd ōliņ.
Muļki um vȯnd ka armierõ un ne kakš kovāltõ ve’ļļõ attõ vȯnnõd pagālamõd un mu’ļki um sōnd tikkiž vīļa eņtšõn. 
Entš ve’ļ Aņdrõks (s. 1909) kädst kūlõn.
V 139
Tšigīņõz
 Ikš tšigīņõz um irtõn õbīzõn jūomõz jarā.
Un ta ka um nuojettõn jarā.
Un ta um stōstõn, kui jõvist um – äb ūo vīmõst õbīzõn vietā.
Bet ni ta tōb irtõ ka siemõž.
Un siz ta tōž ka jettõ järā, bet set ku ī’d pǟva jedmõl se õbbi um sprō’gõn mō’.
Nei siz äb ūo vīmõst emiț äb jūodõ äb ka sīedõ.
V 140
Kōzgõnd
Ikškõrd um vȯnd ikš mīez kōzgiņiš un ta um lǟnd naškõm kațļā jūrõ.
Un povar um vȯnd nuokīetõn kukkiļḑ-rokkõ.
Un nei – ku ta um naškõn, nei um tund ka povar un sīe mīen um īend siezõ kō’jõ kakš kukkiļḑõ si’llõ.
Un neiku se povar um tõmbõn sīe povar-kō’j un um ra’bbõn sīe kōjõks (~kō’jkõks), un nei se vaŗž um lǟnd kațți un um īend mī’en raigād va’izõ un ne kakš kukkiļḑ ši’llõ.
Un nei ka mīen paldīņ vēl um koț un kakš kukkiļḑ šizāl.
 < K.
Zīvõrd (s. 1859), Pitrõgõl
V 141
Vēškiņ
 Vēškiņ un je’llõn īd glōzõz nīnsõ un täm un ieārmastõn ikš izānd pa brūțõks.
Un se brūdgana um lǟnd jegā pǟva jakt pǟl un ta um nokītõn, laz ta mit-ī’d äb laskõg si’llõ.
Bet ku brūdgana um vȯnd nuolǟnd je’dspēḑõn, nei um attund ikš vanā mīez un um mīnd pǟ-nõggõļi, bet Vēškiņ äb ūo võttõn.
Bet se vanā mīez um nei nuopistõn širts si’llõ, neiku ta äb ūo nǟnd.
Un ku ta um nuopistõn, nei se um lǟnd jedspēḑõn.
Un nei Vēškiņ um vȯnd pagālam. 
 Nei brūdgana um tund kuodāj un Vēškiņ um vȯnd pagālam.
Un nei se brūdgana um vȯtšõm neijennõ un um lieudõn, ku um vȯnd pǟ-nõggõl širts sizāl.
Nu, nei ta um vieddõn sīe pǟ-naggõl ulzõ un nei um vȯnd Vēškiņ je’lsõ.
 Un nei se brūdgana um lǟnd tuoiz pǟvan tegīž je’dspēḑõn un nokītõn Vēškiņõn, laz äb (~algõ) laskõg mit-īd si’llõ.
Bet ku ta um nuolǟnd, nei um vȯnd tegīž se vanā mīez sǟl un um mīnd kreļļidi.
Bet se äb ūo tō’nd vȯstõ.
Bet se vanāmīez um pierõkāndõn un um nuovȯstõn ka ī’d.
Un ku ta um nuopand kaggõlõ, siz um vȯnd pagālam.
Un nei um tund kuodāj un nǟnd, ku um vȯnd pagālam.
Un nei se brūdgana um vȯtšõn un lieudõn, ku attõ ne kreļļõd, un um võttõn jarā – un nei um vȯnd je’ltsõ tegīž.
 Un ni ta um lǟnd kuolmõz pǟvan un nokītõn, laz ta äb laskõg mittõd (?) si’llõ.
Un nei um vȯnd ikš mīez jūsõ un mīnd suormikši.
Bet Vēškiņ äb ūo tōnd vȯstõ.
Bet se vanāmīez um nei nuovȯidõn, ku ta äb ūo nǟnd.
Bet ku Vēškiņ um nuopand suorm pǟlõ, nei um vȯnd pagālamõks.
Un nei um attund ka brūdgana un um izvȯtšõn, bet ta äb ūo lieudõn.
Un nei ta um sakutsõn bērnikidi un ta um pand zarkõ.
Bet ne attõ kītõnd, laz viedāg sīe suormõks jarā.
Un ku attõ nuovieddõnd sīe suormõks jarā, nei um sōnd je’llõ.
Un nei nēšti bē’rišt attõ nuotienõd kōzgõnd un jelābõd vel paldīņ.
 Un ne bērnikadõn attõ vȯnnõd tsukkõrst kindõd, papīerõst kleitõd …
< K.
Zīvõrt (s. 1859), Pitrõg-kilāst.
V 142
Kougõn mōsõ lōlatõmõs
Ikškõrd um vȯnd ikš rikāz kibārd-tēji un tämmõn um vȯnd pūoga.
Un se pūoga um ieārmastõn īd joutõm laps pa brūțõks, bet se izā sīe pūogan äb ūo tōnd.
Bet se pūoga īd ūoņdžõl attõ sarõkāndõnd, laz se tidār ka tulgõ ne vāgiž īņõ tä’mmõn un siz ne lǟ’bõd kougõn mōzõ un nei salōlatõb, ku se izā äb tīeda sīe pūogan.
Bet ku se pūoga sīe tidārõks attõ vȯnnõd nuobroutšõnd jedspēḑõn sīņõ kougõz mōzõ lōlatõm, bet se izā um irgõn vȯtšõ, kus um iend tä, pūoga.
Un ikš um pakītõn, ku um nuobroutšõn sīe joutõm-lapsõks lōlatõm.
Nei sīe pūogan se izā um ailõn tagān, agā sōks riek pǟl, kä’ddõ un ku nuokīeldõks.
Bet neiku sīe rikkõ pūoga izā um nuoailõn, nei um ka sīe tidār izā ailõn tagān.
Bet ku se rikkõ izā um ie-ailõn īdõ krūogõ si’llõ, nei sǟl tämmõn attõ kītõnd, ku se pūoga tidārõks drīz lībõd täsā un lībõd salōlatõd.
Un nei ka um atailõn se tidār izā ka.
Un um se neijennõ škeņḑõn siedā joutõm tidār i’zzõ.
Bet se joutõm tidār izā ka um novȯtšõn potīļ brāndiļțõ un andõn sīe rikkõ izān ka jūodõ.
Bet ta äb ūo ežmõks (võttõn), bet pierrõ ne attõ sōnõd pa jõvād droug õdõks.
Un siz um ad-broutšõn se brūț brūdganaks un siz se izā tegīž um irgõn škeņḑõ.
Bet se pūoga um kītõn: “Koks ka se emiț neijennõ äd poțikšõkst, mis um nuotīedõd, se um nuotīedõd.” Un nei emiț ka äb ūo rīḑļõn un škeņḑõn.
Un pȯis tidārõks attõ jellõnd jõ’uvõ i’ggõ. 
Smi’lkš Katš kädst Sǟnagõl kūlõn.
V 143
Rūnika
Ikškõrd attõ tunnõd rūnikād veijõm Kur-mōlõ un munt attõ tunnõd ka Vanā-Tä’mšt jūrõ (se kōrand emiț äb ūo).
Kievād ne attõ tunnõd un si’gžõ lǟnõd je’dspēḑõn.
Bet ku ne attõ nuolǟnõd jedspēḑõn, siz ī’d ȭ’dõg se perīmīez um lǟnd ulzõ un siz ta um nǟnd, ku ikš lind um lindõn täm ta’ļštõ un jedspēḑõn Rūnõ-mō pūol.
Nei perīmīez um ailõn tu’bbõ, patõmbõn bis un pand õ’bdõz pūmpar si’llõ un um laskõn sīe lindõn pǟlõ.
Un ta um strōipõn raigõ. 
Tuoiz kievād ku attõ tunnõd tegīž rū’nikād un ne-ī’ž, kis at vȯnnõd e’žmõz sõ’uvõ, un nei se ikš um vȯnd klibā.
Un siz perīmīez um ki’zzõn: “Kui sa ni iļ šie sõ’uv ūod īend klibāks?” Rūnikā um kītõn: “Voi siz sa äd tīeda?
Ī’ž ša salaskist!” Perīmīez um kītõn: “Ma äb ūo laskõn sīnda, set īd lind.” Rūnikā um kītõn: “Ma vȯļ še lind un ma tu’ļ šin jelājḑi nuobuŗŗõm, bet se vȯļ še vȯņ, ku sa neist, siz ma iz sō.”
Smi’lkš Katriņ kädst Sǟnagõl.
V 143
Kui Kūolka nanā u’m su’ggõn
Īd ȭdõn u’m vȯnd seļļi knaš joukõz āiga.
Kurēn äb ūõ vȯnd mittõ mingõst tīedõ un ta u’m mõtlõn, ku vȯlks saspīțõmõst štīmõrdõn, ku ne äb võikstõ kǟ’d, Sūrst-mie’rst Piškiz-mie’rrõ.
Nei ta um võttõn Tiabõr mä’gst īd si’l-täud jȭg ta un u’m vīnd rāndan-aigõ, tōnd tīedõ Kūolka nanāst tiek iļ mier Rū’nõ.
Un ta um va’llõn sīe ī’d si’l-täud jȭgta mierrõ un sīest um suggõn se Kūolka nanā spitš.
Nei ta um lǟnd un tuond tuoiz sil-täud.
Sīekõks ta um sōnd vīž verštõ mie’rrõ, notīend laidkõks mierda.
Bet ku ta um tōnd lǟdõ sīe kuolmõzõn tagān, siz kik um loulõn un kuŗēn emiț äb uõ vȯnd augõ tūodõ.
Ja ta vȯlks sīe kuolmõz sil-täud attund, siz vȯlks vȯnd rek iļ mer (!) Rūnp pǟl.
Vanā Jōņ kä’dst kūlõn.
V 144
Joutõm-läpš
Ikškõrd um vȯnd ikš joutõm läpš īd perīmīe jūs.
Un se perīnai um pand īd ȭdõg, laz ta savērbikšõg tubā vīldi täud.
Bet se joutõm-läpš um irgõn vērbikšõ un räukõ, kuna ta sōb sīe vaļmõks.
Un perīnai um vēl piekītõn, ja ta äb nuovērbikš, siz ta sōb mōzõ taptõd, un sīepierāst ta um räukõn.
Siz ku amād attõ ma’ggõnd, nei se joutõm-läpš um kūlõn, ku ikš klopūb nei vāgiž lä’b jūsõ un kītõb, laz laskõg si’llõ.
Neiku ta um ielaskõn si’llõ, ni ta um ki’zzõn: “Mis sa rǟkõd?” Joutõm-läps um kītõn: “Kui siz äb räuk, ku perīnai um pand mi’nnõn tubā täud pievērbikšõm vīlidi.” Nei se rištīng, mis ta um ielaskõn si’llõ, se rištīng um kītõn, laz ta läkkõ ma’ggõm, ku ta īeb vērbikšõm.
Un se rištīng um vērbikšõn un se neitst un nei saldõstõz maggõn.
Ku ta ežmõks mūḑi um nūzõn ilzõ, siz um vȯnd tubā täu’ pievērbikštõd.
Un nei se rištīng um kītõn: “Ku sinnõn tidārõn lībõd kōzgõnd, siz sa kuts mīnda ka.” Un sīe rištīng ni’m vȯ’ļ Eļv Pitkā-pierz.
Un nei um attund toi ȭdõg.
Perīnai tegīž pand vērbikšõm tubā täud liņḑi un ja äb või, siz līb tämmõn tutkām.
Nei ta um irgõn räukõ, kuna ta nuovērbikšõb.
Neiku ta um irgõn vērbikšõ un munt attõ nuolǟnõd ma’ggõm, nei ta um kūlõn, ku ikš klopūb lä’b jūsõ un pōlab, laz laskõg si’llõ.
Un nei ta um ielaskõn sillõ un um ki’zzõn: “Mis sa rǟkõd?” – “No kui siz ma äb räuk, ku um nuovērbikšõmõst tubā täud liņḑi.” Nei se rištīng, kientõ ta um ielaskõn, se um kītõn: “Li set sinā ma’ggõm, kil ma nuovērbikšõb.
Un ja sin lībõd kōzgõnd, siz kuts mīnda ka un min ni’m un Eļv Pitkā-suorm.” Un ta um nuolǟnd ma’ggõm.
Un ku um nūzõn ilzõ, siz um vȯnd tegīž tubā täuž li’ņḑi pievērbikštõd, tubā täuž.
Nei kuolmõz pǟvan tegīž perīnai um pand, laz ta pievērbikšõg pakkiļi tubā tǟdõks.
Bet neits (!) um irgõn ȭdõn tegīž vērbikšõ un räukõ, kuna ta pievērbikšõb sīe tubā tǟdõks.
Neiku munt attõ nuolǟnd ma’ggõm, nei tegīž ikš um piekloppõn, laz laskõg si’llõ.
Un nei um ta ki’zzõn: “Mis sa rǟkõd?” Ta um kītõn, ku tämmõn um pievērbikšõmõst sīe tubā tǟdõks.
Nei tegīž še vanā um kītõn, laz set läkkõ maggõm, “kil ma pievērbikšõb sīe tubā tǟdõks.” Un ku se neits um nūzõn ilzõ, nei um vȯnd tubā tǟdõks.
Un nei um vȯnd ka ūomig un vanā um lǟnd jedspēḑõn un kītõn: “Ku sin lībõd kō’zgõnd, siz kuts mīnda ka kōzgõņiž un min ni’m un Eļv Pitkā-ūļ.” Un nei ta um lǟnd jedspēḑõn.
Ku ni um vȯnd mingõz āigast palǟnd, siz se joutõm tidār ka um lieudõn īd brūdgana un attõ vȯnnõd kōzgõnd.
Un ku ne attõ tunnõd Pōtõld ulzõ, siz se brūț um nuttõn: “Eļv Pitkā-pierz, Eļv Pitkā-suorm, Eļv Pitkā-ūļ!” Un nei se brūdgana um ki’zzõn: “Mikš ša rõkāndõd ne sāņțõdõks?” Nei se brūț um kītõn, ku ne attõ täm jengõ glōjbõnd, ku se perīmīez un se perīnai um pand nēḑi pakkiļi un li’ņḑi un vi’llõ vērbikšõm, un ja äb nuovērbikšõ, siz līb tutkām jūsõ, tapāb mō’. “Un nei ne ä’bțõstõ savērbikšõ.” Un nei se brūdgana, ku ne attõ aizbroutšõnd kuodāj īņõ, siz ta um pand istām ežmõz lōda jūrõ.
Un siz ku ne vanād attõ lǟnõd kuodāj, siz ne attõ andõnd pǟgiņ kuldõ un nuovēļõnd jõ’uvõ vo’nnõ, kus set ne lǟbõd, sǟl tikkiž līb je’dsõ, sīepierāst ku ne ārmastõbõd va’ņḑi ro’všti.
Katši Smilkš kädst Sǟnagõl.
V 145
Pūjk
Ikškõrd attõ vȯnnõd kakš jakt-mīestõ un ne attõ lǟnõd jakt pǟl un näntõn um tund ikš vanā mīez un um kītõn, laz ne äb läkkõd, ku täsā līb vastõ ikš mi’lzõ pūjk un se nänt sīeb jarā.
Bet se vanā mīez um lǟnd kuodāj, bet se ikš um kītõn: “Lǟ’mõ!
Mis līb, se līb.
Mä’ddõn attõ bissõd, laskõm täm mō.”
Ku ne ni attõ seļļõz kabāl palǟnõd, nei ne attõ lieudõnd sūr rō’-koț.
Un ne īž ni attõ rõkāndõnd: “Nǟ’d, se vanāmīez iz tō’ mäddõn nuovēļõ.
Bet ni sa tulīņ (~tulīt) li kuodāj un tuo min pan-kukidi un brāndiļț īļ šie, ku um mäddõn sūr vȯņ.
Un ma īeb va’kțõm amā bissõks un ja mingi tulāb, siz ma laskūb mō’zõ.”
Ta um aizlǟnd kuodāj, kītõn naizõn, laz ta izūdõg pan-kukidi un attuogõ pagrõbõst potīļ brāndiļțõ, ku tämmõn um vīmõst tuoiz biedõrõn, ku se um īend riek pǟl vakțõm, ku ne attõ lieudõnd sūr koț rō’dõ.
Bet se nai um kītõn, laz vȯlkõ mierõks, ku siz ta sōb tikkiž sīe rō’, ku um pa’nmõst sīe brāndiļ jūrõ giftõ un siz ta līb pagālam.
Un se nai piepand sīe brāndiļ jūrõ giftõ.
Un ku se mīez um broutšõn un sōnd tīrõ jūrõ, bet se toi um ievaņțļõn un laskõn sīe mōzõ, kis um broutšõn.
Un nei ta um pielǟnd sīe õbiž jūõ un nǟnd, ku rieggõs pīlõb brāndiļ potīļ un pan-kokūd.
Se um nuojūond sīe brāndiļ un nei ta um vȯnd pagālam.
Un nei ne äb ūotõ mitikš sōnõd sīe rō’.
Un se vanā mīez um vȯnd se pūjk un se um siedā nuovēļõn.
Pētõr Smi’lkš kä’dst Sǟnagõld.
V 146
 Piņ um piestõn pǟvas.
Kaš um lǟnd tegīž karriļ neimidi kaitsõm naistõn īņiz.
Kaš um mõtlõn nei: piņ võib ma’ggõ pǟvas un mi’nnõn um pi’ds mõtsõ ailõmõst (~kēmõst).
Nei ta um mõtlõn: nuosalandõmõst sīe piņņõn sīe brīv-paš järā.
Ī’d pǟva-sidām āigal, ku kōra-painõd at tunnõd nīemõdõks kuodāj, piņ um ma’ggõn nei knaššõ pǟvas un se paš um vȯnd tämmõn ki’lgsõ.
Nei kaš um võttõ sīe paš un tõmbõn järāndõz.
Nei piņ um sōnd virgõ un ailõn kaššõn tagān.
Nei kaš um pand pids täpantõ ildzõ taļ pǟlõ.
Nei piņ äb ūo sōnd kä’ddõ – ta um vȯnd ju sūr, äb ūo võind nopu’ggõ kaššõn tagān – un um vȯnd ȭdõgs-pūol lēmõst karriļ.
Nei piņņõn sīest āigast um lēmõst karriļ un kaš šet magūb ōj pǟl.
V 147
 Ikškõrd ikš vanā suiž um vȯnd kuolõmõz pǟl.
Jumāl um kizzõn täm kädst: “Kuijen sa ka ūod notiend passouļõs siedā skōḑõ (~pattõ)?” Suiž um kītõn: tuontõ tuțīnkõst (= lambõd), vīž šadā vingõr-naņḑi (= sigād), sadā sa’rlõmõst (=nīemõd), vīž-kimdõ klōmpaŗ-jalgõ (=õbbist), nänt ta um nuomurdõn, se um täm igā pat.
V 149
 Kakš engõlt at taplõnõd – Mikiļ Gōbrielõks.
Siz ne atõ irgõnõd kuŗēks taplõ.
At vȯnnõd ju veggist, at viskõnõd kuŗē touvõst mō’zõ.
Sīest kuŗē touvõs äb ūo, ta um mō pǟl.
Kuŗēn vȯļ vȯnd pǟgiņ blēḑibt.
V 150
Mūžig žīḑ
Igž žīḑ um jellõn kōģiņ un um pa’llõn, koks ta äb kūolõn.
Un siž jumāl um pand tämmõn jelām, laz ta siz ka jelāg.
Ni ta vȯnd nei vanāks nuoje’llõn – kis īt tǖnda at nǟnõd, amādõn um vȯnd irm tä’mstõ.
Ni ta um vȯnd apsnīkõn jellõs ka īž.
Ni vȯlks tōnd kuolõmõst, bet ni ta äb sō emīņ.
Ni ta um kǟnd amād kuoļi īd (!) jūs, kus set ta um kūlõn ruijõ, sīn ta um lǟnd.
Bet ta äb ūo võind nuokūolõ.
 Ikškõrd um tund selli piški kibār sūrit pīla touvõ jūrõ.
Se täm um vīnd je’dspēḑin, ku  mitikš äb ūo sōnd nǟ’dõ äb toutõ, kus ta um sōnd.
Nei ta siz eņtš lopāndõks um sōnd. 
V 151
Suiž um pīlõn neiīž konnõ neiku munt lūomõd.
Ni perīnai um ūdõn ikškõrd leibõ.
Un ni se suiž um vȯdlõn jūsõ, ku ta sōb sīe krōpš-kukiļ eņtšõn, ku se līb nuoīend, nei neiku ta jegā reid umsōnd.
Bet perīnai mõtlõn: mikš ma sinnõn āndab bäs mingõst leibõ?!
Nuokittõn īd piški ki’uv kūmõzõks um võttõn ōjst uldzõ un kītõn su’ddõn: “Tie sīe vāldiņ, ma sin sīe āndab.” Nei eitõn sīe su’ddõn kurkõ un suddõn pallõn kurk mustāks.
Un ni ta um lǟnd jumālõn kaibõm, ku perīnai kittõn tämmõn kurk mustāks.
Sīepierāst vel paldīņ tikkiž, mis suiž jāmstab, um mustā.
Jumāl um kītõn tä’mmõn: “Alā mu’rtõ midāgist iļ sīe.
Kus sa lǟ’d, sǟl sin pierāst līb amši je’dsõ, kuijen, sa set tō’d.” Un sīepierāst mitikš äb või izurgõ (~isurgõ) su’dstõ, kus ta ba’rrõz lǟ’b.
V 152
 Zuš un nēgõz, ūška, ne amād kolm īd sugūd (at).
Se ūška um se pǟ, zuš um se sidām un nēgõz um se tabār.
Sīepierāst ne sõuvõ tulbõd jougnaigõ īdõ-kubbõ nōrstõs jernõd-ēdrikšõm-āigal (un) sīepierāst pǟgiņ rovšti nēgidi äb siet: ne at neiku ūškad.
V 153
 Varikš um lǟnd si’gžõ nāista võtām, kōzgiņi pidām.
Brūț um ki’zzõn, või siz tämmõn um ka midāgist sīedõbõks.
Ta um näțkõn: “Kus pūol īt set vaņțļõb, sīlmad kīerõb, amād nūrmõd at minnõn, piedrõbõd, ma amšti võib võttõ.” Mingiz nädiļ vȯnd aigõ.
Perīmī’ed nītõnõd vīļa järānõz, viedānõd tupūkst järānõz nurm pǟldõst – ni äb ūo varikšõn vȯnd midāgõst.
Brūț ki’zzõn: “Kus ni um sīnd sin vīļa?” Ni ta um kītõn, ku rovz umāt viedānõd järanõz.
Ni ta um irgõn vȯtšõ pids sigād-ōzguldidi.
Ežmõks ta um sōnd sigād-moļḑ jūst sīedõ.
Pierrõ emīņ sǟld ka äb ūo.
Ni ta um irgõn kītõ, ku ni sigā-sitā ka maksāb kūlda penig, ku ta sedā (!) sōks.
Bet siedā ka emiņ äb sō.
V 154
 Si’gžõ līndõd pidābõd, ku um vīļa nurmsõ.
Varikš lǟb pōlam ni munt kōzgiņiz.
Ta klanūb un pōlab, ta um kǟnd seis izānd nuovadās kutsõmõs.
Siz atõ tunnõd kōznikād amštõ pūolstõ īdõz sūrõz izānd nurmõz – sǟl at vȯnnõd kōzgõnd.
Derk um savõttõn viešõd, nuonäțkõn näntõn kūožõd.
Arāgõz eņtš pitkā tabārõks um pūstõn nēḑi takidi.
Liegā-ratstāj um lōdidi la’gtõn.
Varikš-lapst pūold-ō’gõst at võ’zzõ kapiņḑõnd.
Kalkon-jemā (! tītõr) um vȯnd brūdgana – pu’nni šlips kaggõlõs, mustād ēḑmõd.
Pōv-jemā vȯnd se brūț – amā knaš lind.
Lakstīgal (~taibõ-dakš) um muskant, vī’mõ-lind um vȯnd vollõ-pȯis (ka’žži).
 Bet ku ne vȯļțõ lǟ’nõd daņtšõm, ni amād līndõd at vȯnnõd kutstõd – kotkānõz (~pūts) um lǟnd bäs kutsõmõt.
Ta um võttõn vermliņkiz daņtšõm.
Siz se pūts (~ kuļ ~ kotkānõz) um breḑḑõn jālga pǟl un vermlinki um knōbõn tä’mmõn sīlmad ulz.
Kotkāmõz um lǟnd izānd jūr kaibõm sīe sūr kuļļõn.
Kuļ vȯļ atkītõn: “Siedā kītõb izā’nd, siedā kītõb jemānd, ku kotkānõn um pieksõ vajāg, mikš ta bäs kutsõmõst kōzgõņiz um lǟnd.”
K.
V 155
 Ikš um tōnd sōdõ pa buŗāks.
Nei võib sōdõ: ku lǟb jumāl-armõz, sīe lēba, mis sōb antõd, siedā äb või järā sīedõ, bet panmõst pū kūor va’izõ un võtāmõst plint un laskõmõst sīn (!) si’llõ.
Siz laskūb sīe jumāl-pūoga mōzõ un võib a’mmõ notīedõ, mis tōb buŗŗõs.
 Ikš um nei kōļõn tīedõ.
Ta um nopand sīe lēba un tōnd laskõ.
Ta um ievaņțļõn, ku jumā-pūoga pīļõb rišt jūs pōļaz, rištīng tä’mmõn je’dsõ.
Täm kädūd at irgõnd ve’ržõ, ta äb ūo võind nuolaskõ.
Un siz ta äb ūo pa buŗāks nuo-iend un kītõn, algõ mitikš šiedā kōļõg tīedõ.
V 156
 Ikškõrd um ikš mīez jūond krūogõs un si’ddõn õbiz täiz tarān-aigõ.
Siz ta um vȯnd ustiend juvā dūš ši’zzõl un siz ta um broutšõn kuodāiz.
Un siz ta um sa’ddõn sīest sōņšt ulz: õbbi irgõn ailõ, nuokilmõn.
Ni um vȯnd okš riek-aigās.
Se um nǟnd, ku se õ’bbi lǟnd un iekõn sōņõ un õbbi irgõn vel emiņ ailõ.
Siz um ailõn pids kālmad-ta’rrõ.
Okš eņtš käpāks lǟnd rišt jūr aizpidām, bet nei ta um kīskõn rištidi kațki.
Rovšt kis at nǟnõd mõtlõnõd tegīž, ku päp broutšõb rujād jūr jumāl-leibõ āndam rišt kä’dsõ.
Õbbi um ailõn kuodāj amā okšõks (piedrõbõ si’l).
Perīnai ädagõn jarā, ku nǟnd, ku päp broutšõb kuodāj.
Ni ta lǟnõd amād vaņțļõm, ku līb päppõn kätā patšõmõst.
Okš um tund sōņšt ulz un irgõn lǟdõ mõtsõ jedspēḑõn, rišt jettõn sōņõz.
V 157
 Kuŗē-tīedai perīmīez um upandõn järāndz.
Siz um vȯnd briesmõg tōvaz, selli īļing tund iļ.
Un siz sīes aggõl (!) ku ne at upāndõnd, um tund ikš mustā mīez mustā erzõlõks ratsõl, tund kōrandõl un ki’zzõn, laz āndag āita võțim.
Siz ta um võttõn sīe perīmīen tikkiž sīe rō’ järā.
Un siz ta um vel, ku sīe rō’ sōnd eņtš kä’ddõz, siz um kītõn, ku āita sāina škīrbas ka um vel ikš rō’-kabāl, laz se perīnai võtāg ulz sǟld sīe, āndag sīe ka vel tämmõn.
Pernai (!) vieddõn ulzõ un vȯnd se rō sǟl.
Siz astõn eņtš erzõlõn sälgõ un siz ne at lǟnõd vaņțļõm tagān, kus ta lǟ’b.
Siz um ratstõn ku’oḑõn mingõz neļļõz daļib verštõ kōrand jūšt jarā – nutāb pa Bēm-oukõks – sīņ ta um va’ijõn jarā amā eņtš erzõlõks un amā eņtš rō’kõks.
Siz at tunnõd kuodāj tāgiž un at sōnõd tieutõ, ku perīmīez um sīes aggõl (~āigas) järā upandõn un ku se um vȯnd īž äbjõvā sīe rō’n ī’ž tagān.
Blēḑõbõks sōdõd rō – izānd tagān.
V 158
 Ikš mīez um raḑļõn mõtsās okši, īž apistõn oksā pǟl un raḑļõn siedā.
Tulāb mõtsā-kaits jūrõ, kītõb, ku ta sadāb mōz.
Ta kītõb, ku ta äb sadā.
Ni um lǟnd mõtsā-kaits ju kōgaz.
Nei um poukõn oksā kațki un mīez sa’ddõn mōz.
Nei ta um ailõn sīe mõtsā-kaitsõn tagān, ku ta um nei kovāl, laz kītõg, kuna ta kūolõg ka.
Mõtsā-kaits um kītõn: ku täm vālda kēv kolm kõrd pierslõb, siz ta kūolõb.
 Ni mīez äb ūo emiņ raḑļõn, pand īž maggõm viedām pǟlõz un vȯdlõn kēv pierslõmõst.
Broutšõn kuodāj.
Amād rovd vaņțļõbõd, mis pa vigā um, ku mīez magūb viedam pǟl.
Ta um kītõn, ku ta līb pagālam, sīepierāst äb vȯļļi sūr viedām tiend.
Nai võttõn viedām pǟld īd oksā un sīeks irgõn pieksõ, ku ta äb võrk tīedõ tīedõ.
Bet ta tegīž sīe pǟl, ku ta līb pagālam.
Siz sōnd naiz kä’dst juvist nuopieksõ un jarā äb ūo kūolõn.
V 164
 Ikš perīmīez um vȯnd, sellist-rikkõd ro’vst at vȯnnõd.
Un näntõn vȯnd ikš piški pūoga.
Un siz at broutšõnd sugūd jūr tsēršõm īd pǟva.
Un at nuobroutšõnõd selliz mõtsā-birža jūst piddõz.
Ibbist at ädagõnd un irgõnd ailõ.
Un ni ne at sa’ddõnd rattišt ulzõ – se nai un läpš, set se perīmīez iend rattiz.
Un ni sōnd se perīnai nūzõ, irgõn räukõ, ku läpš äb ūo.
At ailõnd siedā lapsta vȯtšõm un at tīera pǟva vȯtšõnd.
Ni ne vȯtšõs at nǟnõd, ku ikš neiku pīlõb pȭzõd sizāl selli võ’l.
Ni ne at lǟnõd vel ju kougõn rōškõz un at lieudõnd īd laps riek pǟld.
Ni se perīnai vȯnd neijen luštigõl, ku se um täm läpš.
Bet äb ūo vȯnd, um vȯnd selli neika kuŗē-läpš.
Perīmīez äb ūo tōnd, ku siedā lapsta võtāb, bet perīnai um võttõn.
 Se läpš mittõ midēgõst äb sīend agā.
At irgõnd kītõ, ku ta set sīeb krupidi un īridi.
Un ni ta um irgõn nēḑi andõ un läpš um sīend un ka’zzõn neiku.
Bet se perīmīez pavissõm äb ūo tōnd siedā lapsta un um vȯnd perīnaiz pǟl kõ’zzi.
Uzrõkāndõn nēḑi kalpidi, laz ne ra’bbõgõd sīe laps mōzõ.
Perīnai sōnd siedā tīetõ un lǟnd sīe pǟvan lapsõks mõtsõ.
Ȭdõn lǟnd kuodāj, perīmīez äb rõkānd sõ’nnõ.
 Pōr nädiļõ at je’llõnd, perīmīez tōnd lǟdõ tõrgõ.
Perīnai brīnõn, kui se mīez tä’mkõks nei juvā u’m.
Ni ne at lǟnõd tõrgõ kōdskiņ.
Jemā sōnd kōrand jūst rōz jarā, ailõn tāgiž, ku ta võtāb laps ka īņi.
Bet perīmīez rīḑļõb, ku muļki kāndab lapsta.
Sǟl um selli sūr tõvā beḑḑõr.
Un ni se perīmīez võttõn laps eņtš kä’ddõ.
Ikškõrd se läpš saddõn juvā pigā-tagā kä’dst ulz, tuoiz kõrd sa’ddõn jālga – nei läpš beḑḑõrõz si’llõz.
Perīnai iekõn tagān, vieddõn ulz.
Ni ne at lǟnõd kuodāj, kõzzõst molmõd.
Ni se nai sietõn lapst, bet perīmīez vȯnd kõ’zzõ.
 Ni se võ’l-poiški (~kuŗē-pȯiški) vȯnd kazzõn sūrõks, tīend tubā pǟl tu’l un tōnd kittõ sīe kōrand järāndz.
Kalpõd un perīmīez at amād vȯnnõd kõ’zzõst.
Perīmīez viskõn pȯiškõz tu’llõ, perīnai võttõn ulz.
Kōrand nuopallõn järā – ni ne at sāņțõd.
 Perīmīez nuomagūb iļ īe un lǟb passouļ-kouți.
Lǟb pids mõtsõ – ailõb piški knaš vīri-pǟ pȯiški vastõ.
Tōți um ki’zzõn: “Kīen läpš sa ūod?” – Ta sīen um, kīen se kuŗē-läpš vȯļļi.
Mīez siz nuotundõn eņtš pūoga, tūond kuodāj täm – ni vȯnd se kuŗē-läpš ka järā-ka’ddõn.
Siz at kizzõnd konnõ, kui tämmõn ne ibukst at neijen nuokorbõnd.
Siz ta um kītõn: “Ku tēg viskist sīe kuŗē-laps tu’llõ, siz ta viskīz min ka.
Un ku tēg võtist täm ulz, siz kuŗē min kah.”
 Un ni se mīez vȯnd neijen luštigõl, ku tämmõn neijen kovāl nai um vȯnd, ku äb ūo vēļõn siedā kuŗē lapsta järā kittõ.
Un ni ta um broutšõn pids eņtš šugidi, satiend selliz bal, ku ta um eņtš pūoga lieudõn.
V 166
 Ikš vanā neitst vȯļ ka tōnd eņtšõn mīestõ, tōnd mi’elõ briesmõg lǟ’dõ, bet mitikš pȯis iz ūo tǟnda tō’nd.
Nu, vȯļ vȯnd kōrand Pritš.
Ni se neitst lǟnd ulz un akkõn taibõ jūrõ vi’zzõ un kriukõn: “Pritš, lask vāldiž!” Ikšiggiņ daņtšõn immõr sīe taibõ un set ouŗõn.
Un nei siz vȯļ īend pa vanāks neitstõks.
V 167
 Īd perīnaizõn vȯļțõ kolm tidārt.
Amād kolm nei äbknaššõ rõkāndist.
Ni näntõn vȯļțõ tunnõd kožalõst un ni se jemā vȯļ näntõn kītõn, algõ un midāgõst rõkāndõgõd, laz ne pīlõg,d vāgiž.
Ni se ikš tidār um lǟnd ōjeddõ un kanā vȯļ iekõn sigād-paņ pǟl.
Un ni se tidār vȯļ trietsõn jarāndiz: “Tiš, li järandiz, mis sa täs knōbõd sīestõ paņštõ!” Un siz se toi vȯļ tegīž kītõn: “Voi jemā sin nei kītiz?” Un kuolmõz kītiz tegīž nei: “Minā lǟb jemān kītõm, ku tēg kōdskiņ rõkāndõt.” Un nei kožalist siedā kūlist, ku näntõn um nei äbknaš rõk un lekštõ (~lekšta) je’dspēḑõn un ist kožžõt emiņ nēḑi.
V 168
 Tōți vȯļ sōnd īd bokā kä’ddõ, vīnd tubā pǟl kūoršnig tagān un kītõn pūogan, ku mingi kītõb, kus se bokā um, algõ kītõg, kus ta um.
Bet siz attund mõtsā-kaits un kizzõn, kus tōț um.
Pūoga um kītõn: “Minā um kovāl, minā äb kīt, kus min tōți um: min tōți dīrõb bokkõ tubā pǟl kūoršnig tagān.”
Un mõtsā-kaits sai kä’ddõ, kus tōți um.
V 169
 Kuŗē um tiend vȯ’ltõ vȯddõrõst ī’d.
Ne rovst at jūonõd un at vȯnnõd kovālõd neiīž, äb ūotõ taplõnd.
Bet kuŗē um samõtlõn, ku nei äb ūo mittõ kuigid, ku um sōmist midāgid jūrõ ka ne vȯddõrdõn.
Bet ni um samõtlõn: umaļi um pand jūrõz.
Ni at jūonõd – ni ta vȯnnõd dullõnd un at taplõnõd neiku.
Ni um vȯnd kuŗēn neijen lušt, ni ta um sōnd neijennõks jēngidi, kuijen set īt ta um tōnd.
Ne umāld īd siedā teiti, ku se vȯ’l vȯļ nei ve’ggi.
V 170
Mikšpierāst buolgõd at tūl-touvõd
 Ikškõrd iļ mōŗõd jumāl vȯļ kizzõn īd naiz kädst – nai vȯļ koŗŗõn mōridi, buolgidi – um ki’zzõn: “Mis sa tīed, mis sa kuoŗõd?” Un nai um kītõn vastõ: “Ne äb ūotõ midāgid, ne at set sellist tūl-touvõd, mis ma kuoŗõb.” Nei siž jumāl um kītõn, laz ta siz ieg ka pa tūl-touvõks, neiku rištīngõn ta äb ūo midāgid sīebõd.
V 171
Kakš mīest at dūšig spēļõnõd kōrtidi rō’ pǟlõ.
Un ne ne at sōnõd sūrõz kīvõz.
Se ikš um emiņ vindõn, se toi um paspēļõn.
Bet se um vȯnd taļž pivād īezõ.
Tegīž īd kutšõrõn um vȯnd ruoikõmõst nei jālgiņ īd tuoiz izānd jūrõ īd ziņaks.
Un nei se kutšõr um kītõn: koks kuŗē īž tund, ku sōks ju aššõ, īe leb um kēmõst!
Un nei ikš ratstāj uzreiz ka um vȯnd jūs un kītõn, laz astāg ka sälgõ.
Nei um vȯnd aš-aš õbīzõn sǟlgas un lǟnd neiku tūļ.
Bet nei uzreiz um vȯnd īd jel jūsõ un se um vȯnd tuoiz tōžõs illõ at spēļõnd nēḑi kōrtidi.
Ni se kuŗē um kītõn sīe kutšõrõn (~sulizõn), ku tämmõn um lēmist rōz sīn ilz, ku tämmõn um lēmist rōz sīn ilz, ku tämmõn um sōmist īd ǟrga.
Ni ta um iend sīe läb alā sīe ibīzõks paikõl.
Ni ta um astõn pistõ ilzõ sīe ibīzõn sǟlga pǟl, laz ta ni nǟ’gõ, mis se kuŗē sǟl sizāl tīeb.
Un ni ta um nǟnd, ku se kuŗē um nä’gțõn suormõks īdõn un tuoizõn.
Uzreiz se ikš īend neijen kõzizõks un tappõn sīe tuoiz mō.
Nei kuŗē võttõn sīe sidām eņtšõn.
Un ni se kuŗē tund tegīž, astõn sälgõ un at ratstõnõd neiku tūļ tegīž.
Bet ni vȯnd ūomõg un su’lli äb ūo vȯnd kuskõs mūsõ ku sǟl-īž eņtš moizõd jūs, kus ta um dēņõn.
Sulizõn set sīlmad jeds nei um nägțõn, ku nei um vȯnd.
V 172
Kui kuŗē perīnaizõn kōzgõņi joi
 Ikškõrd ikš pȯis um lǟnd kožā pǟl.
Toi mīez ka tämmõn vȯnd īņi.
Un ni ne at lǟnõd un lǟnõd un äb sōtõ kunāgõd sīezõ kōrandõ, kus nantõn vȯlks lēmõst.
Bet ni uzreiz näntõn um ikš kōrand jedsõ.
Ni ne at lǟnõd si’llõ riekkõ kizzõm.
Bet ni sǟl se ikš um kītõn, äb ūo paldiž aigõ riekkõ lǟdõ nägțõm, laz apistagõd, ku näntõn tulīts sōb brūț tūobõd kuodāj.
Un neku ni um tund se brūț tu’bbõ, ni se mīez um tundõn, ku um nänt perīnai.
Ni se mīez um grūžõn tuoizõn kilgõ sīe pȯisõn un kītõn, ku “se ju mäd perīnai!” Un ni vȯnd näntõn tulīts andõn sīedõ kah.
Ni ne atõ sīenõd un se mīez um pand kabātõ ka siedā valdõ-leibõ, ku vīb eņtš naizõn kuodāj.
 Ne at vȯnnõd nuosīenõd un ni um ka’ddõn tubā järandiz.
Ni at vȯnnõd kakš kandõ kuorõkst, kus ne at istanõd pǟlõ – äb’iț äb ūo vȯnd ra’iḑi.
Ni um vȯnd ūomõg jūs, äb ūo ni kožā pǟl sōnd, äb kuskõz.
Ne at lǟnõd kuodāj tā’giž, ni se nai um kītõn eņtš mī’en: “Sa vȯļḑ täm-iež jedspēḑõn.
Kuijen mäddõn vȯļ irm: perīnai pū’giz ēņšta i’lzõ.” Mīez vȯļ kītõn: “Bet minā joi tämmõn kōzgiņi un tūob sinnõn ka siedā valdõ-leibõ pasmekkõ.” Ni võttõn kabātst ulz, mis ta vȯļ kabatõ pand, – īds kabatsõ um vȯnd kuijõ ibīz-sittõ un se um vȯnd se vālda-lēba.
Tuoiz kabātõ um vȯnd appõnd-leibõ pand – se um vȯnd kuja nī’emõ-sitā.
Un selli siz ni um vȯnd se kōzgõnd lēba.
Kuŗē vaņ um sellist kōzgõnd istīend.
V 174
 Vanā jumāl äb ūo ī’ž vȯnd konnõ.
Siz lapst at tienõd koțțõn sū vāldiž pōrgiļ pierāst.
Un siz um neijen sa’ddõn mō pǟl vī’mõ, ku upandõbõd ro’vst järā.Vanā-jumāl tulāb kuodāj, brīḑõb läpši, ku ne at nei tīenõd.
Siz ta si’ddõn koțțõn sū vi’zzõ tāgiž – siz mō kuijõn kūjaks.
V 175
 Matūzõl um tiend nodāl-vardstõ zu’ogõ (~tarā) immõr eņtšõn.
Jumāl lǟnd pi’ddõz un ki’zzõn tä’m kä’dstõ: “Mikš ša selliz zuogõ ūod tiend?” Ta um kītõn: “Mi’nnõn mūpõ līb kuolõmõst, ma äb tō muntõn endž žuogõ jettõ.” Siž jumāl um kītõn, algõ tiedāg mitikš rištīng eņtš kuolõmõz-stuņḑõ.
V 176
 Ikškõrd ikš škrūodõļ īd neitstõn pagōdõn laps.
Un siz ta vȯļ kīeldõn, ku se äb ūo tämmõn, ku se um mūkõks se läpš.
Se neitst um sūdzõn tǟnda tīesõ jūrõ.
Un se pȯis um kīeldõn un siz ta um pand pazvērõm.
Un siz ta um zvērõn un siz se päp un selliz loul tämmõn pand lu’ggõm sīe svērstõb jūsõ: neiku põddõrz viedtīlka tagān šlōpõb, nei laz ta ka šlōpõg.
 Un nei ka um vȯnd.
Ku siz ta um umblõn, sǟl um vȯnd vied-paņ kilgsõ.
Neijen ta um tōnd jūodõ, ku iļ ȭdõg ta um jūond kakš paņņõ tijāks, krūzõks tämmõn äb ūo vȯnd diezgan.
Un siedā ta eņtš zvērštõbõks vȯļ nopuļļõn.
Un vaņḑo päuḑi sōņiz tämmõn vȯļ neijen vȯnd jūomõst.
 Põddõrz siz räukõb, ku um kūja sõ’uv, ku äb ūo vietā – nei laz räukõg ka se pȯis.
V 177
Mikšpierāst zīḑõd äb siet sigā-vo’zzõ
 Igž žīḑ nai eņtš lapstõks um vȯnd bōļa alā nopandõd, munt zīḑõd vȯļț täm pannõd.
Siz Pestitaj vȯļ lǟnd pi’ddõz un ne vȯļțõ ki’zzõnd: “Mis sǟl bōļa al u’m?” Un siz Pestitaj vȯļ kītõn: “Sǟl um sigā porzõdõks.” Zīḑõd ni tōšti nä’gțõ, ku äb ūo sugid sigā porzõdõks, ku um nai.
Un vȯļț nustõnõd bōļa i’lzõ – un um vȯnd sigā porzõdõks.
Zīḑõd at ädāgõnd järāndõz, ku nai um iend pa sigāks un lapst pa porzõdõks.
Un sīepierāst zīḑõd äb sīetõ sigā-vo’zzõ, ku se um naiz lejā.
Kl 1
Kakš tīemīeztõ at lǟnõd īd perīmīe jūr tiedõ ki’zzõm.
Sīe pǟva ne at nuojellõnd.
Ȭdõn ne at lǟnõd rī’jõ maggõm.
Perīmīez um kītõn, ku sies rī’sõ attõ kuŗēd.
Ne kakš mīeztõ võtābõd īd tijā koț īņe un nuoiedõbõd kakš pī’lgõst vitsõ.
Ni ne lǟbõd rī’jõ maggõm un ni īedist koțțõn molmõd tutkāmõd vāldiž.
Pugistõ si’llõ, molmõdõn ku’bsõ un pǟd koțšt ullõ.
Ni ne vodlõbõd, kunā ni kuŗēd tulbõd.
Ku kīela tulāb kakštuoistõn, siz akkõbõd kuŗēd rī’sõ daņtšõm.
Ne daņtšõbõd un vaņtļõbõd, mis se pa-svē’r um, mis sǟl magūb mōsõ.
Ni amād tulbõd kubbõz un vaņtļõbõd, mis se um pa-svē’r – seļļistõ mitikš äb ūo vel nǟnd.
Ni ne lǟbõd kodaiz (!) īd vanā-vanā kuŗē tagān, laz se tulgõ vaņtļõm siedā zvē’rõ.
Ni se vanā attulāb, bet se äb võit nǟ’dõ.
Siz ikš piški nūoŗ kuŗē võtāb rī’ tūrstõ ī’d ang, nustāb sīe vanā kuŗēn sīlma rips-kōrand ilzõ, laz ta võigõ nǟ’dõ.
Bet se vanā kurē kītõb ne’i: tämā um kil vanāks nuojellõn, tämā um kil mingiži un äb-mingiži nǟnd, bet seļļõst zvē’rõ ta vel äb ūo, kien molmõs tutkāmõs um pǟ, – “ni, lapst, mäddõn um urgõmõst: se zvē’r mēḑi võib sakīskõ!” Amād jūokšõbõd jedspēḑõn, agā vanā īeb ikšiggiņ.
Kakš mīestõ puggõbõd koțštõ ulzõ, võtābõd ne pīlgõst vitsād un rabbõbõd sīe vanā mō’zõ.
Sīest āigastõ mititkš kuŗē iz tul jemițõt rī’jõ.
Kl 2
Ikškõrd um je’llõn ikš izānd.
Siz ta um eņtš kutšõrõks ikškõrd izbroutšõn.
Broutšõs tämā um murdõn rattõd kațki.
Sǟl tegīž äb ūo vȯnd kougõn ikš kaļāj.
Ni ta um vīnd ne rattõd smēḑõ sīe kaļāj jūrõ.
Kaļāj um ne rattõd satiend un kizzõn īd rubīļ.
Izānd um andõn sīe rubīļ, bet um iend kõzizõks.
Ni ta um kītõn: “Vȯlks ma īž kaļāj, äb vȯlks sīe rubīļ āndamõst.
Ni ta um lǟnd kuodājõz eņtš moizõ un kītõn eņtš kaļājõn, jūŗiks-pǟvan neiku ta līb jedspēḑõn.”
Nu, un kaļāj um lǟnd jedspēḑõn.
Ni izānd akīz ī’ž tagam.
Ikš perīmīez sǟl-ī’ž äb kui kougõn (~kaugõn) um tund tagān addõr-roudõ täm jūr.
Izānd paņ rōda tu’llõ, kītiz un tagīz, kutšõr se vȯļ tämmõn pa-käd-poisõks.
Izānd um taggõn, taggõn – mittõ midāgõst äb ūo istund sǟld, piški-piški rōda set um iend.
Perīmīez kizīz izānd kädstõ: “Kui-jen ni um maksāmõst?” Un izānd kītiz, laz ni ne’I volkõ (~iegõ), ku tulāb si’gžõ, siz broutšõb tagāmõz jedst vīļa tagān.
Tulāb si’gžõ.
Izānd kutšõrõgz broutšõbõd sīe vīļa tagān.
Ne aizlǟbõd sīe perīmīe jūrõz.
Perīmīez panāb puošidõn iedõm pīlgist vitsād, tu’lsõ nuosutiņțõb piemdõks nekā džindžõl.
Ni ne lǟbõd siedā vi’ļļõ valām aitõ.
Kutšõr ieb õbbõst jūrõ.
Lǟbõd aitõ.
Perīmīe puošid ātõ jedsõ, viedābõd izānd mōzõ, võtābõd ne pīlgist vitsād, irgõbõd ta’ggõ.
Perīmīez kītõb, laz tagāg rōda jõvist võitõks.
Izānd set steņūb.
Ni laskõbõd izānd ilzõ.
Kutšõr õbbõšt jūsõ kūlõb, se nutāb: “Valagõd min daļib kah izāndõn nēḑi riggidi!” – Un izānd sai kutšõr jedst kah.
Siz izānd broutšiz kuodāj, võtiz tulīņ kaļāj un iz lǟ jemīņț mitikš kõrd smēḑõ tagān.
Kl 3
Passouļ-Juri
Ta um kil vȯnd ikš šelli rištīng, kis um tiedõn, mis ikš toi rištīng um, voi ta um jõvā, voi slikti rištīng. – Ikš perīnai um pand neitstõn azumtzõ tīem tämmõn.
Ta um kītõn, ku ta äb lǟ maggõm sīnõ.
Ta um kītõn perīnaizõn, laz ta tīegõ īž šiedā azumtõ, ku se äb ūo ikš šieldõ neitst.
Siz perīnai sai tiem īž šiedā azumt.
Passouļ-Juri um kītõn, ku Kuolka nanās līb pilsǟt.
Siz līb saksā suodā.
Saksād sōbõd taptõd un ne pe’rrist sōbõd a’itõd tǟnõ tūrõz.
Siz se valdnikā (~leitenant) sōb täsā mōzõ rabtõd – ikš nai povār-kōjkõks rabūb mōzõ un siz līb suodā loptõd.
Passouļ-Juri um kītõn, ku Duoņig pivākuodā vajūb, ku ro’vdõn līb sūr bǟ’dõ (~mu’r ~nälaima).
Ro’vd lǟbõd piuvõkoddõ jumālt pōlam un siz ailõb ikš vālda kõps piuvõkoddõ un siz se vajūb. – Nu, un kolmõs suodā āigastõs um a’ilõn ikš vālda kõps si’llõ āltar jūrõ, kierõn immer-kouț un lǟnd ukst ulzõ.
Siz rovst at mõtlõnd, ku vajūb, bet vel äb ūo va’ijõn.
Passouļ-Juri um vȯnd ka zōldatõz.
Ku ta um vȯnd suodā pǟl, siz ta um kītõn eņdž dro’ugõdõn: “Tämpõ sa sōd mōzõ lastõd.” Un nei ka um notīkõn.
Siz se Passouļ-Juri um sōnd vāldiž lastõd suodā pǟld.
“Arlou pivākuodā jūs um ikš šūr sīlda.
Sǟl sōbõd neijen mõiznikād taptõd, ku nänt pišti (!) sōb sīlda brigdõd.”
Min mīe jemājemā um tǟnda nǟnd – ta um vȯnd selli mǟrõn mīedpūoļi siņņizd bikšõdõks.
Kl 4
Ikškõrd um vȯnd ikš reiznikā.
Se um lǟnd reiz pǟl.
Ta um lieudõn kakš šūrdõ je’llõ (~tu’bbõ).
Ni ta um irgõn jellõ sǟl.
Ležgõl um vȯnd vǟrgõd-tõrg.
Ta um lǟnd sīe tõrg pǟl un um tōnd eņtšõn tuoiz rištīng.
Sǟl um vȯnd ikš väggõ knaš neitst.
Sīe ta um vȯstõn eņtšõn.
Ni ta um jellõn tämkõks.
Ikškõrd ta um lǟnd mõtsõ laskõm, mis ta sōb sīedõ – voi mingi lind, või bokā, või midāgõst.
Ta um lieudõn īd bokā un tuond sīe kuodāj.
Siz se neitst tei sīedõ näntõn.
Ne sarõkāndõst kōdskiņ kubbõ, ku ne lōlatõbõd.
Se neitst um lǟnd ildzõ tubā pǟl un um lieudõn īd sūrd vanād bībõld.
Ta um irgõn vaņtļõ (~vaņtlõ), mis sǟl sizāl um.
Ta um vaņtlõn un um lieudõn, ku täm onkul nim un lieka-ni’m um vȯnd siez bībõlõz kēratõd.
Ni tulāb brūdgana jūrõ.
Brūț nä’gțõb tämmõn nēḑi bībõļi, ku sǟl um täm onkul nim un lieka-ni’m sizāl.
Nu, ni ne at sugūd; ni se izānd um vȯstõn eņtšõn selliz vǟrgõ, kis tämmõn su’g um vȯnd.
Nuh, un ni um se passaka pagālam.
Kl 5
Naizd doktār
 Ikškõrd jelīz ikš päp.
Sīen vȯļ ikš knaš nūoŗ jemand (~jõmand), tubā-neitst un kutšõr un kutšõrõn ja vȯļ nai.
Päp kutšõrõgz broutšist ikškõrd jedspēḑiņ un kolm nāista eit kuodāj.
Ni tuļ ikš passouļ-kēji nänt jūr.
Ne kizist, kis ta selli pa-mīez um.
Ta kītiz, ku ta um selli naizd doktār.
Nu, ni päp-jemānd kītõb, laz ta vaņtlõg, mis näntõn pa-vigā um.
Ni ta vaņtliz amād ne kolm naista le’b un kītiz, ku näntõn ne munād äb ūot riktigõd.
Ni päp jemānd kizīz, voi ta ä või tiedõ riktigõks ne munād, ku ta um selli doktār.
Ta kītiz: “Ma võib kil, mikš ma ä või.” No, ni jemāmd kizīz, kui jen ta tōb maksõ iļ šie aŗštõmõz.
Ni ta kizīz päp-jemāndõn sadā rubīļț, tubā-neitstõn kakš-kim-vīž un kutšõr-naizõn vīž-kimdõ.
Siz ta kizīz nänt kädst bilt-jouḑi un kolm kanā munnõ un tei ne kolm kanā munnõ kațki un siegiz bilt-joudkõks kubbõ.
Siz ta paņ nänt amād kolm pȭrandõl mō’ maggõm, siz nuovȭjdiz sīe bilt-joudkõks näntõn pierzõd (!) amādõn.
Siz ta tēļiz īž jedspēņ lǟ’m un kītiz, ku ne äb tuoḑõt jedsõ likkõ, ku ta tulāb tāgiž.
 Ku ta kimgõn samtõ nuolekš päp-mõizõd jūst järā, nei päp kutšõrõgz broutšist kuodāj.
Päp lekš tubbõ un neiz, ku amād kolm nāista magist pȭrandõl pierzõd nuovõitõd joudkõks un kanā munādõks.
Ni ta īrgiz kizzõ, mis näntõn pa-vigā um.
Jemānd kītiz, ku ne äb tuoḑõt likkõ, kuitš (!) še doktār tulāb tāgiž.
Bet ni päp neiz, ku se um blēḑib.
Ni ta astīz õbizõn sälgõ un ailiz doktārõn tagān.
Bet doktār ni nǟb, ku ikš tulāb tǟnda akkõm.
Ikš vanā nai riek-aigās sidīz nurmsõ riggõst.
Nei se doktār lekš šie vanā naizõn jūr, āndiz vīž rubīļț un pōliz, laz ta puggõg riggõd si’l.
Siz ta pistīz naizõn suorm pierzgõ.
Päp ailiž jūrõ un kizīz, voi ta äb ūo nǟnd mingist mīest piddõz lǟm.
Ta kītiz: “Voi päp!
Se um kougõn, siedā Tēg käddõ äd sōt.” Nu, ni päp pōliz tǟnda, ta āndab sīe õbiz, laz ta ailõg tämmõn tagān, ta āndab vel pǟgiņ rō’dõ.
Mīez kītiz päppõn: “Minā lǟks kil, agā minnõn um täs riggõd-tšupā al vol-pit; sīen äb ūo tappõ, minnõn um pidāmõst suorm jeds, mõitiz jūokšõb vol ulz.” Nu, siz päp kītiz: “Minā pidāb.” Ni päp paņ eņtš suorm si’llõ un doktār ratstīz õbizõks jedspēḑ.
 Ni va nai vȯļ järā vä’zzõn, nutīz, ku ni um diezgan vīd rubīļ jedst.
Päp ädagiž järā, võtīz suorm ulzõ – ni vȯļ suorm sitti.
Päp kāndiz sīe sitīz suorm kuodāj un kītiz, laz kutšõr raḑļõg suorm järā, se äb kõlb emmit.
Kutšõr kītiz: “Nei ä või raḑḑõl, ku sa ī’ž nǟ’d.” Siz kutšõr laskīz uksõz ouk un kītiz, laz päp ni pang oukõ se suorm si’llõ, ta toi kilgst teiž lǟb raḑļõm.
Kutšõr võtīz pūlka käddõ un rabīz iļ šie suorm.
Nei päp tȭmbiz sīe suorm ulz, se vȯļ kibḑi; siz päp viedīz sīe sitīz suorm slopt leb ūld le’b.
Kl 6
Jõvād ažā-pūd
 Ikškõrd vȯļ ikš perīmīez un perīnai.
Näntõn vȯļ ikš muļki pūoga.
Toiz perīmīen teiž (~täiz) vȯļ tidār.
Un se muļki pūoga tōš šiedā toiz perīmīe tidārt võttõ pa-na’iskõks (~pretsõ).
Jemā (~jõmā) lekš šie tidār jūr, laz ta tulg täm pūogan pa-na’iskõks.
Tidār tuļ vaņtlõm un neiz, ku se brūdgana selli pamuļki um.
Brūdgana tōž tulīņ, laz se brūț maggõg tämmõn sīe iezõ kilgs.
Nu, un brūț ka lekš.
Bet iezõ ta um tōnd lǟdõ ulzõ ku’zzõm – brūdgana äb lask.
Ni brūț um kītõn: “Ku sa äd usk, siz sidā minnõn kieud käd jūr, siz pids siedā kieta viedā tāgiž!”
 Ni ta um lǟnd ulz.
Sǟl um vȯnd ikš tikā.
Ta um siddõn sīe tikān sīe kieud sōrand jūr un laskõn sīe tu’bbõ.
Brūdgana um vieddõn siedā kieta lovā jūr un um irgõn kōļõ tǟnda kädkõks – brūț karri tikkiž.
Ni ta um nuttõn iezõ: “Jemā, min brūț um karri!” Jemā (~jõma) kītõb, laz pidāg sūdõ.
Ni ta um teiž apkōļõn tikkõ – nǟnad ka at vȯnnõd.
Un ta um nuttõn tegīz, ku täm naizõn at nǟnad kah.
Jemā um kītõn teiz, laz ta pīlõg vāgiž.
Bet tikā irgõn räukõ.
Ni muļki brūdgana lovāld ulz, bikšõd jalgõ un ailõb brūțõn tagān, ku um nuopiettõn tǟnda.
 Brūț lǟb eņtš kuodāj.
Bet lǟ’dsõ vaņtlõb immar, nǟb, ku tulāb brūdgana tagān.
Nei ta riek aigõ mōz, nustāb gunga-serk ilz un siz nustāb ne kakš jalgõ kah ilz.
Ni muļki ailõb jūrõ, ni ta apvaņtlõb, ku sǟl istulbõd jõvād ažā-pūd-kakš kōjõ un raņ-pud nēšt kõurõmišt.
Ni ta lekš kuodāj kirrõ tagān, ku sōks nuoraḑḑõl ne jõvād ažā-pūd.
Brūț nūziz ilzõ, lekš eņtš kuodāj jedspēḑiņ.
Muļki tuļ tā’giž kirrõks – iz ūo emīņ ažā-pūḑi un pasaka pagālam.
Kl 7
Tõurõz ōra
 Ikškõrd jelīst ikš perīmīez eņtš perīnaiskõks.
Näntõn vȯļ ikš tidār.
Un näntõn vȯļ kah igž dienast-pȯis (~luoņ-pȯis).
Sīe pȯisõn un tidārõn vȯļț lovād kubs – pǟ tutkāmõd vastukst.
Ikškõrd perīnai perīmīekõks iezõ vȯļț lovāl mängõnd un se tidār vȯļ kizzõn pȯis kädst: “Mis ne izā jemāks sǟl tiebõd?” Pȯis vȯļ kītõn, ku ne siggõbõd.
Tidār vȯļ kītõn: “Voi me äb võim nei si’ggõ?” Pȯis kītiz: “Me võim kil nei siggõ, agā mäddõn äb ūo siedā arrõ.” Tidār kītõb: “Kust võib siedā sōdõ?” Pȯis kītiz: “Sōb kil, bet se maksāb kolmsadā rubīļț.” Tidār kītõb: “Rōdõ ma salāndõ izān järā.” – Salāndiz un āndiz pȯisõn, laz läk vȯstām ōra.
Pȯis vȯļ lǟnd pilsǟtõ, jūond järā se kolmsadā rubīļț un tund kuodāj, ku um ōra novȯstõd, ku ni um si’ggõmõst.
Ni ne at siggõnd kōdskiņ.
 Kōd-kolm kū pierrõ pȯis um nǟnd, ku tidār ieb jamdõks.
Nei pȯis urgõb jedspēḑiņ pivāpǟva ūoņdžõl.
Tidār, jemā un izā ailõbõd tagān amād kolm, laz atāndag sīe ōra – se maksāb kolmsadā rubīļț.
Pȯis nǟb, ku ailõbõd tagān.
Ta um lǟnd jōra jūst piddõz, ni ta um teļļõn sīe ōra viskõm jarrõ.
Ni amād kolm breḑḑõbõd jarrõ sillõ, vȯtšõbõd arrõ un pȯis lǟb jedspēḑiņ.
 Ni päb broutšõb lōtõl, kizūb, mis ne sǟl breḑḑõbõd. – Näntõn um ikš ōra vistõd jarrõ, mis maksāb kolmsadā rubīļț.
Päp ku pivā mīez astāb rattõd sizāld ulz, lǟb abbõl vȯtšõm arrõ.
Nu, ni amād nēļa vȯtšõbõd.
Päppõn sǟl luotšõs ne bikšõd lǟbõd tagān lōigi, ni at munād paļļõd.
Tidār um ienǟnd, akkõn munād vizzõ un ouŗõn: “Se īž um se ōra!” Päp ädagõn järā, istõn rattõd si’l un pand, laz kutšõr broutšõg kuodāj tā’giž.
 Konnõ ta ku’zzõn potiļ šil un sōtõn kutšõr doktār jūr, laz vaņtlõg, mis pa-vigā um.
Kutšõr lǟnd sīe potīļõks, saddõn mō, lǟnd se potīļ kațki.
Ni ta sōnd kilāst īd tuoiz potīļ.
Niemõd at vȯnnõd ullõ, ni ikš um kuzzõn potīļ tegiž tǟdõks.
Ta um vīnd se potīļ doktār jūr.
Un se um kītõn, ku päppõn līb pierrõ kolm kūdõ kīrabi vāški.
Kl 8
Kus um neitst ouv?
 Ikškõrd päp võtīz läpši luggõm (~luggõmõz jūr) – neitsõd um puošid amād kubs molmõd.
Ku ni ta laskīz pūolpǟvan kuodāj, siz ta kītiz: “Lapst, ku täddõn mingi vigā um, ku täddõn mingi vigā um, ku teg äb sōt aru, siz tulgõd min jūr, ma täddõn iskītõb, ku se ažā līb.”
 Ni īd neitstõn āt kōrand kazzõnd.
Ta um lǟnd tulīņ päp jūr.
Un se um kizzõn: “Mis sa kītõd jõuvõ?” Neitst um kītõn: “Ārmaz päp, min kazābõd kōrad, äb tīeda, kui ma ieb pa-jelājiks?” Päp kītiz: “Min läpš, se um sin igā lamp.” Neitst kītiz: “Sīe pierāst ka eggõļ ȭdõn kilā-pȯis paņ eņdž dakt sīnõ si’llõ.” Päp kītiz: “Min läpš, siz sinā ūod eņtš ouvõ kōtõn!” Neitst kītiz päppõn: “Kui min ouv um nei leižgõl pierz jūs?!”
Kl 9
Ku kulūb, siz svīļpõb
 Īd jendraļõn vȯļ knaš un nūoŗ jemānd (~jõmand).
Ta ārmastiz pǟgiņ mūḑi izandidi kah; eņtš izānt ta veitõ ārmastiz, agā jõvā jemānd vȯļ.
Sīe (~se) jemānd jūrõ (!) kui īdõ kabāl ikš vanā saņț-nai un sīe izānd jūs ta ka kui.
Izānd īrgiz tämkõks rõkānd, ku tämmõn um slikți, ku jemānd äb ārmast tǟnda.
Vanānai tȭjtiz siedā viggõ glōjbõ.
Ni ta lekš tuoiz pǟva jemānd jūr kē’kõ.
Ta vȯļ šiddõn sigā pūšõl raigādvaiz.
Siz ta istīz ra’i pǟl un īrgiz jemāndõks rõkāndõ.
Ta pīkstiz raigād ku’bbõ – pūšõl svīļpõb.
Jemānd (~jõmānd) kizīz täm kädst, mis täm pa-vigā um.
Ta  kītiz: “Ārmaz jemānd, ku minā vȯļ nūoŗ (~nūor), siz minā ārmastiz pǟgiņ mēḑi un ni um nei noku’llõn, ku svīļpõb.” Jemānd akīz mõtlõm, ku: minā ka ārmastõb pǟgiņ izāndidi – minnõn līb neiīž.
Nu, un jemānd iz ārmast emmit mitītõ izānt un eņtš izānt ka iz lask jūrõ.
Un nei izānd vȯļ sīestõ mu’rstõ glōjbdõd.
Izānd āndiz vanā saņț-naizõn vīš-šadā rubīļț un brī kuortõļ un igā lēba. 
Kl 10
Lapst-tēji
 Ikškõrd um jellõn ikš rikāz zīḑ.
Täm vȯļ ikš āinagi tidār.
Täm jūs jelīz ikš luoņ-pȯis.
Sīen vȯļ Mikiļ ni’m.
Ni ta tōž šie tidār jūr sōdõ ma’ggõm.
Ta mõtliz, kui laz sōgõ siedā.
Siz ta ismõtliz un vȯstīz mōļõ kolm zort: siņist, punist un mȭltist mōļõ.
Siz ta nomōļțiz eņtšõn sīe pūlka kolm zort pǟl un magīz lovāl.
Ūoņdžõl (!) zīḑ-neitst nūziz i’lzõ, īrgiz pȭrant pūstõ.
Siz ta neiz, ku Mikiļõn um seļļi knaš ažā.
Siz ta liktiz lūdõ-vandkõks siedā (~sedā) knaššõ ažžõ.
Mikiļ magīz neiku äb tieda.
Siz zīḑ-neitst lekš izān kītõm.
Izā tuļ uks vaiz vaņtlõm.
Ku Mikiļ nūziz ilzõ, siz vanā zīḑ kutsīz tǟnda eņtš jūr (un) kizīz, kui tämmõn um toisti se ažā ku muntõn.
Mikiļ kītiz: “Ārmaz izānd, minā eņtš ažāks tīeb selliži sūri mēḑi – jendraļidi, ofitsieridi un ka kēzart.” Siz zīḑ kītiz, ta tämmõn maksāb pǟgiņ rō’dõ, laz ta läk täm tidārõks louvõl.
Siz Mikiļ ka lekš, vanā zīḑ īž pīliz jūsõ.
Mikiļ akīz tidārõks mǟngam.
Nei vanā zīḑ īž lāngiz Mikiļõn pǟlõ un nutīz, laz läk mõltsizõks neiku līb kēzar.
Kl 11
 Sõuvõ āina āigiz, ko rovz strōdõbõd mõtsās āina jūs, perīnai tūob strōdnikādõn lȭnagiži kīņ jūr – nīt vȯnd sǟl-ī’ž kōrand jūs ležgõl.
Un ku ne at ne rovz amād lȭnagist nosīenõd, bet ni panbõd pǟva-sidamt ma’ggõm īd stuņḑ.
No, un ne munt at no-ienõd maggõm, pȯis um vȯnd vel virgsõ.
Un min perīnai panāb ka maggõm, bät pȯis nǟb, ku perīnaizõn tulāb vīri lind sūst ulz.
Se lind izdāņtšõb immer sīe sū mingõz rōz un lǟb jedspēḑõn.
 Ni perīnai magūb.
Bät äb ūo kōgiņ aigõ, ni se pȯis nūzõb ilz un kīerõb sīe perīnaizõn pǟ sīņ kus jālgad.
No ni tulāb piški lind tāgiž, selliz strēk pierrõ.
Ni se lind dāņtšõb sǟl, kus ne jālgad at, tšiukstõb un vȯtšūb siedā kuožõ, kus sōks si’llõ tāgiž.
Ni se pȯis vodlõb īd strēk, ku se lind ni um izdaņtšõn jõvā strēk sǟl immer jālgad, ni se pȯis võtāb kīerõb perīnaizõn pǟ sīņ, kus jālgad at, – nei lind sūzõ si’llõ.
Perīnai sōb tulīts virgõ, nūzõb ilz un lǟb sīe pȯisõn jūr un āndab kakš kõrd iļ kūora sīe pȯisõn, mikšpierāst ta nei tiend um.
Pȯis kītõb nei: “Sīest ma sīe tei, ku sa kǟd passouļ niemidi immõr, sa ūod võ’llõ!”
Kl 12
Täs vȯļ ikš šelli vanā skrūodiļ Kleimaņ.
Un se āndõltõz iļ šõuvõ liestādõks.
Lekš lešti vȯstām Vǟnta pūol.
Un tämmõn vȯļ ikš Pritš Lounits, se vȯļ tämmõn toi biedrõb.
Ne aizpūŗitõst Kiuv nanā jūr un sīņ eitõ paikõb, se um sīelapūol Liepõ vīž piļgõmt.
Un ni se vanā skrūodiļ še lekš aigõ.
Un se keng-šepā ei pǟlõ – se Lounits vȯļ kengšepā.
Bät ni ta pīlõb sǟl tagān deņās = kus eņtšõn se vōŗ um, se ma’gdõb-kuož tāgiž tutkāmõs sīe lōjan.
Bät ta kūlõb sǟl deņās pīlõs nei neika klietšõb sǟl ullõ-pēḑõn laijõ nei neika ro’vz.
Ni ta tulāb deņāst ulz, ni ta vaņtļõb, mis sǟl um pa-brīnõm.
Bet ni ta nǟb, ku miersõ ro’vz pa-pōriņ akkõnd vi’zzõ (~kubbõ), mīez un nai, un lommõbõd ilzõ sīest viedstõ un lommõbõd mō.
Bät ni ta sīe irmkõks lǟnd sīņõ dēņõ tāgiž un äb tūoḑ tūlda ulz ka emīņ – ta selli nūoŗ um vȯnd, koks vanliki rištīng, se vȯlks ju drūoš.
Siz um tund se vanā skrūoḑiļ lōja jūr, nǟnd, ku ta nei jarā-ädagõn um un kizzõn, mis tämmõn pa-vigā um.
Ta um kītõn, ku ta um nǟnd miersõ (~mersõ) rovšti pa-kakšiņ kubbõ-akkõnd, klīetšõnd un piezzõnd sǟl vied sizāl.
No, siz se vanā skrūodiļ um kītõn, ku se äb ūo mingi brīnõm, ku ne atõ mierro’vz, ku täs īdõ kabāl nei notīkõb; ku ne daņtšõbõd vied pǟl, siz līb tōvaz, ku nēḑi nǟb piezzõm.
Ne at laskõnd eņtš lōja aigõ un vieddõnd ilz. – Toiz pǟva um vȯnd tōvaž jūs selli, neiku murdõn amād aigist ku’bbõ. 
Kl 13
Se vȯļ Jetnär un toi um vȯnd Otnär.
Ne at lǟnõd brētļõst võrgõdõks mierrõ, ȭdõn, Sūrs Rāndas, Vaidõl ne at jellõnd.
Nuo-eitõnd eņtš võrgõd sizzõl un pannõd laijõ ma’ggõm pitkālõz.
Knaš vagā āiga um vȯnd.
Vel um vȯnd mūḑi laiḑi kah miers neiīž võrgõdõks.
Un se Jetnär um vȯnd muskant, klarnet-pū’giji, se äb ūo pand maggõm, se um eņtš instrumentõks spēļõn.
Knaš joukõz āiga.
No, un ni ta um is-spēļõn un um apsnīkõn, ta um pand ka ma’ggõm.
Un neiku tämmõn at lǟnõd sīlmad vizzõ,  nei ikš tulāb unsõ, nägțõb, kītõb tämmõn, laz ne vȯlkõd nei jõvād, mustāgõd eņtš ānkāŗ ilzõ rōž, pangõd toizõ kūožõ: “Mädn atõ kōzgõnd, täd ānkaŗ um kūoḑõn mäd ukš jeds, kīndõks allõ.” Noh, kīndõks allõ.
Ne nustīst sīe ānkaŗ järandz.
Nei vanā um pand maggõm. (Maggõn ūomõgt sōņ.)
Siz ta um kītõn u’nsõ, se vanā, laz ta spēļõg ūomõgt sōņ, algõ ta maggõm pangõ, kuņtš ne irgõbõd võrgidi vieddõ, ku näntõn kōzgõnd at.
Un siz ta ka um spēļõn īe le’bbõ.
Ne at irgõnd võrgidi vieddõ.
No, neiku nustõnd ānkaŗ ilzõ, siz um vȯnd ānkaŗ kīnd jūr sidtõd sīlmadōrn.
Se sīlmadōrõn um ni kil pagālam, bet se vȯļ min jemā-jemā sõzārõn – mingõz kolm kazamtõ tāgižpēḑõn.
Un siz ne pidist sedā sīlmadōrõnt passouļõ (~rouvõ) nägțõb pierāst, ku nei um notīkõn.
Un sedā nǟnd um pǟgiņ rovšti.
Kl 14
Siņņist niemõd
Vaidõl Rūotš tarā tutkāmõs, sǟl at tunnõd mierst ulz ne siņņist niemõd un ne mierrovz.
Un siz at lǟnõd naist mõtsõ mōridi koŗŗõm sīņi, kus ne niemõd at.
No, un siz ne at ievaņtļõnd, ku ne mō-rovz umat.
Siz ne at nuttõnd, ne mierrovz: “Trīn, Grietõ, Maŗi, ajāgõd niemõd tāgiž, ajagõd niemõd tāgiž!
Mō-rovz tulbõd, mō-rovz tulbõd.” Un nei ne aijõnd nänt mierrõ tāgiž.
Kl 15
 Knaš kūval āiga.
Perīnai um sōtõn neitst, laz läkkõ kouvn aigõ vietā tuom.
No, un se neitst um kītõn, mis se pa knaš kūval āiga, täm pierz vȯļļi vel jo knaš.
Un siz ta um lǟnd sīņ kouvn aigõ vetā sōm nēžõdõks (~kantõb-pūdkõks).
Un siz um tund kū un võttõn täm si’llõ, ilz amād ne kantõb-pūdkõks, amād pōņõdõks.
Un perīnai um vȯdlõn, vȯdlõn un äb ūo savȯdlõn.
Perīnai lǟnd vaņtļõm kouvn aigõ – äb neitst, äb pōņidi.
Un ni um lebbõ.
Un nei ku (!) pǟl, ku vaņtļõb, nei ta akurāt isnägțõb sǟl kū sizāl.
Kl 16
Jōņ Folmaņ Vaidõld, ta vȯļ muskant, spēļõdõks ta spēļiz.
Un sūt jūoji ta vȯļ.
Un ni tämmõn um vȯnd tulmõst tǟnõ Kolkõ – ta um uzkutstõd riškiži spēļõm.
Un ni ta sǟl um nospēļõn ne riškist, tuoiz pǟva vastõ ȭ’dõgt ta um irgõn kuodāj lǟdõ pids.
Vīz-kāngart.
Un ta um vȯnd dikți jarā-jūobõn.
Ni ta um vȯnd novä’zzõn, ta um mõtlõn: panmõst rōz rek-aigõ nuomaggõm.
Un sǟl um vȯnd sūr kand riekaigās.
Sīe kand kilgõ ta um pand maggõm. 
No, un ni ta um maggõn.
Uzreiz (~uzvienreiz) ta kūlõb: ikš tulāb broutšõ kieladõks.
Piebroutšõb tämmõn jūrõ un pidāb õbbist paikõl un kītõb: “Mīez, mis sa magūd, tul ista minnõn kilgõ si’llõ , ma broutšõb ka sīņõpūol, ma sīnda vīb.” Kolm mustõ erzõlt at vȯnnõd rattõd jeds.
Ni ta um istõn sizzõl.
Un nei ne atõ broutšõnd.
Bät nei briesmõg um ailõn, ku tämmõn tūļ viskõn kibār mōz, sīe dikți broutšõmõzõks.
Ni ta, ku ne at vȯnnõd neijennõ nuobroutšõnd, ku um tund sīe riek jūr, kus tämmõn ni vȯlks lēmõst, siz ta um pallõn sedā izāntõ (~kutšõrtõ), laz pidāg õbbist (~õbbõst) paikõl, ku ta astāb täst ulz, tämmõn um täs rek kuodāj lǟ’dõb.
Bät äb ūo piddõn, broutšõn īdõ broutšõmõst jedspēņ.
No, siz ne atõ broutšõnd selliz strēk.
Siz um piddõn õbbist paikõl un kītõn: “Ni sa asta ulz!” Ta ni um nǟnd, ku īd sūr jel jūs ni u’m, bet äb tīeda, kus um.
No, un izānd um kaddõn järā amād õbbõstõks.
No, un ta um iend sīņ ulzpēņ ne karitõd si’l ma’ggõm.
Ūoņdžõl ku ta um sōnd virgõ, siz um vȯnd ta um istõn sūr kand pǟl – Irbõs, kruogõ stediļ ukš jeds.
Siz at tunnõd rovz ulz krūogõst un aijõnd, kītõnd, laz ta läkkõ si’llõ.
No, un ta um lǟnd un krūodznikā um kītõn, ta āndaji īd kuortiļ brāndiļțõ tämmõn, laz ta spēļõg.
No, un ku ta siz šnab un iejūond, siz ta um irgõn stōstõ, kui ta tǟnõ sōnd um.
Siz krūodznikā um brīnõn.
Ta um lǟnd ulz un nägțõn sedā kandõ, kus ta um pǟlõ istõn.
No, un sīeks um aizbroutšõn sīņ Irbõ, sīe kandkõks, mūdõ äb ūo vȯnd midāgõd.
Un vanā kuŗē täm vīš šīņ Irbõ krūogõ, sīest ku ta sūr jūoji vȯļ.
Se vȯļ kuŗē, kis sǟl broutšiz pids rekkõ, kis tǟnda vīž.
Kl 17
Kis um buŗā vȯnd, sīen kašid siebõd täm gīm gära, ku nokūolõn um, kuņtš ta vel um mō pǟl.
Se um notīkõn akurāt, se um toiž.
Se um vȯnd Va’id-kilās, se rištīng, Zuonkõ kōrands.
Ku ta um nokūolõn, siz at vīnõd täm aitõ.
Kašid at vȯnnõd täm gīm izartõnd, issienõd.
Kl 18
Notīkõm
 Ikškõrd vȯļ ikš vanā mīez.
Sīen mīen vȯļ nim Klouz Krouz.
Un ta vȯļ Sǟnagõl, jelīz Giert kōrands.
Täm vȯļ sūr sigā.
Un Lūļal jelīz – ka Sǟnagõl – ikš vanā mīez eņtš naiskõks.
Un se vȯļ buŗā, ne vȯļț molmõd buŗād.
Un ne buŗist sīe Krouzõn sīe sigā järā.
Un se sigā sprō’giz mō. 
 No, un siz se va Krouz lekš vȯtšõm kovālt rištīngt, kis täm tīeb sīe eņtš, mis sīe sigān sai tiedõd.
Un ta līediz selliz rištīng.
Siz ku ta attuļ kuodāj, siz se mīez naiskõks eitõ molmõd rujāks uzreiz un siz sīe mīen pāistiz pǟ ilzõ un vedīz sū kir tagān.
Un se mīez kuoliz.
Un se nai sai tierrõks leb īd aršt – se jelāb Sǟnagõl, se mīez, Ud-Ūrga kōrands, Didrik Reffenberg, kis tǟnda tierrõks tei, siedā nāista.
Siz se mīez kītiz sīe naizõn: “Se reid ma vel sīnda glōibõb, un ja sa vel ikškõrd sīe tīed, siz laz kurē sīnda võtāg, siz ma emmit sīnda äb äbț.”
Kl 19
Rīgõs laš-kalā-mīed viedist vadāks īd mier-rištīng ulz.
Un siz ne pidist tǟnda nägțõb pierāst, pǟgiņ rovšti kei vaņtļõmõs.
Un se vȯļ naistpūoļi – pitkād ibukst, rīndad, alli pūoļ kalā, pēļi rump, nei neika rištīng.
Un siz ne perrõ (!) laskist täm mierrõ tāgiž.
Vied sizāl ne at piddõnd, sūr vannõs: siz ta äb kūol.
Äb ūo rõkāndõn mittõ midāgõd.
Slikțid ne äb võitõ vōlda: ne at nēšti rovšti, kis mierrõ eitõ.
Kl 21
Ikš rujā pa’ŗ
  Ikškõrd Kuolkas attõ je’llõnd kakš paŗŗõ.
Ne attõ jellõnd set-set āigastõ.
Ikškõrd ne attõ piddõnd nõuvõ, ku vȯlks Sōr-mōl lēmõst; se um vȯnd kievād, ku ne at piddõn sīe nõ’uv.
Siz ne attõ rõkā’ndõnd, ku lapst līb ka vel täs ī’ž nuo-ūdõmõst, “un ku lapst lībõd sūrd, siz broutšõm.” Neiku rõkāndõd, nei tiedõd.
Jemā irgõn muņḑi kandõ un läpši oudõ, izā siedõ jūrõ tūodõ.
 Tuļ si’gžõ.
Lapst vȯļț paka’zzõnd, set väggi kibḑi vȯļ izān un jemān, ku ikš läpš vȯļ rujā.
Sīe rujā laps ne iz võit īņi võttõ.
Jemā kil tōž īņõ, bet izā kītiz, ku ta um rujā, laz ta iegõ.
Un rujā läpš īž tōž tǟnõ iedõ.
Nei ne amād lekšta jedspēḑõn, tämā ei ikš-‘iggiņ tǟnõ.
Väggi kibḑi vȯļ tämmõn un pitkā āiga.
Siz tuļțõ munt paŗid un kizīst, mis um vigā tämmõn.
Ta um kītõn: amād attõ jedspēḑõn lǟnõd, set ku ta ikš u’m iend rujā.
Siz munt parid āndõstõ tämmõn sīedõ un tämmõn īrgõz väggi jõvist lǟ’dõ.
Ne’I vel kōgiņ āigastidi ikš pa’ŗ, kis lindõ iz või, vȯļ Kūolkas.
 Kūlõn eņtš jemā kädst.
Kl 22
 Ikškõrd Rīgõs jelīz ikš rikās koupmīez un tämmõn vȯļ ikš-āinagi tidār.
Un täm jūs dēņõz ikš nūoŗ pȯis.
Un se vȯļ sīe tidārõks tiend selliz kund kubbõ (~šept), un se izānd iz tō siedā kūltõ.
Un siz ikš koig lekš jedspēņ Saksā-mōz, kōgaz Amerikaz.
Un se izānd sarõkāndõn sīe kaptēnõks un sōtõn sīe pȯis ka īņõ, laz ta mier pǟl upandõg täm järā – maksõn pǟgiņ rōdõ – se pȯis mierst midāgist iz tīeda.
 Un siz ne pūritist kōgiņ aigõ jedspēņ.
Un ikškõrd iezõ se kapten sōtiz täm pielõz ilz.
Pimdõ īe vȯļ, tōvaz pūgiz.
Ta vȯļ šaddõn pīelstõ mōzõ koig dek pǟl un siz ne matrōzõd vȯļț täm lieudõnd un vīnd ruffõ si’llõ.
Kaptēn vȯļ mõtlõn, ku ta um mierrõ saddõn, bet matrōzõd äb ūot laskõnd tǟnda emīņ ulz un se kaptēn äb ūo nǟnd tǟnda ka emīņ.
 Un näntõn vȯļ piepūtõn sīemnāiga, kost vȯļ piepūtõn järā kōgiņ riek pǟl.
Siz ne vȯļț piepūritõnd īd India kōla jūr un siz ne vȯļț pand koig ānkaŗ pǟl un laskõnd bōt mōz un siz lǟnd aigõ sīemnäggõ votšõm – tīrmaņ, nēļa matruost un sīe pȯis ka ne at võttõn īņi.
Un siz ne at nuolǟnd aigõ un jettõnd sīe pȯis ikš-iggiņ bōt jūr un vīž mīestõ at lǟnõd vȯtšõm siedā kostõ.
 Sǟl vȯļ briesmõg kīebi gais un ni se pȯiški vȯļ maggõn bōtsõ.
Sōnd virgõ, kōgiņ at vȯnd järā, bet mit-ītõ äb savodlõ tāgiž.
Ni ta vȯļ nǟnd, ku igž žvēr vȯļ tund ailõs pids randõ – louv, mis ta vȯļ vȯnd, rištīng-läpš vȯnd sūsõ.
Nei ta võttõn airõ un ailõn sīe zvērõn vastõ.
Se ädagõn järā, läpš sūst ulz un īž jedspēḑõn!
Läpš vȯnd vel jelsõ, vīnd täm bōtõ – mustā nōgõks vȯnd.
 Siz nǟnd, ku ikš naistpūoļi tulāb ailõs, nǟb lapsta, nei luštigõl, bet äb võit sarõkāndõ.
Pȯiški um izglōibõn sīe laps.
Sū suormõks sarõkāndõnd, ku vīž mīest at lǟnd kost tagān.
Naistpūoļi kutsõn eņtšõn īņõ, ku kougõn äb ūo, ne nǟbõd, ku munt tulbõd.
Mōn alā vīnd si’llõ pagrõbõ, andõn sīedõ un kostõ – ougõļi.
Ne vīž at tunnõd tāgiž, äb ūot lieudõnd mittõ midāgõd.
Pȯis kutsõn eņtšõks īņi, aizvīnd nänt pagrõbõ – sōnd.
Nai andõn īd glōz ainḑi īņi un kītõn: ku ne koig pǟl lībõd rujād, siz näntõks võib nuo-aŗštõ.
 Pūrițõnd jo kōgaz.
Amād rujād – pȯis isaŗštõn eņtš āinadõks: äb ūot siedā gaisõ … At lǟnõd Oustrālias pilsǟtõ sil, se täuž mu’rplagidi: kēņigtidār um iend ma’rrõ, ma’r – ailõb amādõn pǟlõ.
Kēņig tõitõn amā eņtš valst, kis täm tīeb tīerrõks.
Pȯis notȭitõn tīedõ tīerrõks – aŗštõd at nagrõnd set.
Pȯis spritsõn ainḑi – tidār tīera un kovāl.
Kēņig äb lask jedspeḑi.
Bet pȯis äb tō mittõ midāgõst – äb valst, äb neitst.
Pȯis mūdõ äb ūo tōnd, ku set īd sūr damp-koig, ku tämmõn eņtšõn Rīgõs brūț.
 Kakš-kolm āigast jedspēḑõn.
Pȯis sīe purrõ-koig pǟld lǟnd eņtš pǟl.
Tulāb Rīgõ tāgiž – amād vastõ, selliz sūr koigõ vel Rīgõs äb ūo vȯnd.
Sidāb koig vizzõ kaņț jūr un nǟb, ku täm vanā brūț tsērõb īd päppõks.
Tulbõd ka ilzõ.
Tīeb sūr bal.
Tsēņõb ämḑi, bet brūț iz tund tǟnda emīņ.
Īrgist rõkāndõ jūodõ iļ muodõd, kui passouļ pǟl jelābõd, kui lōlatõbõd, kui pretsõbõd.
Päp iz ūo vel salōlatõd täm brūțõks.
Päp vȯļ rōz järā-jūobõn ka un vȯļ kītõn: “Mē võim nägțõ, kui täs lōlatõb.” Pand sīe brūț vanā pȯisõn kilgõ, munt lietsnikād, un lōlatõb ne kakš ku’bbõ, nuova’idõb suormõkst tikkiž, neika um se tseremonija.
Tikkiž vaļmõz.
Pȯis kizzõn, või mūdõ midāgõst äb ūo tiemõst. – Tikkiž vȯļļi.
Siz ta um kītõn nei: “Ni sa ūod juvist tiend: se min vanā brūț!” Nägțõn vēstuold, škīnkõd un tikkiž.
Ni neitstõn ka at iend sīlmad vāldiž un päp ei tijāld.
Un ni ne jelābõd vel paldīņ sīe sūr koig pǟl, aš ne äb ūot järā kūolõnõd.
Kl 23
 Kalāmīed vȯļț lǟnd mierrõ, izā un pūoga, sõuvõ, ȭdõn.
Eitõnd võrgõd si’l iļ ie, maggõnd jūsõ molmõd.
Nei tund mier-rištīng – mier-rovz, nārõd mis at – (molmõd aijīz ilz), laz nustāg ilz un võtāg eņtš (ānkaŗ) järā, ku ne at pannõd eņtš ānkaŗ pistõ tubā kīndõks pǟl, ku näntõn at kōzgõnd, ne äb sōt si’l äb ulz.
Siz ne viedīst eņtš ānkaŗ järā un paņț tuoiz koužõ, rōz lekšt jo kōgaz.
 Siz tuļ tūoista kõrd se nai un āndiz kōzgõnd (knaš) kōțõr, mīmtõn.
Min va iza-izā vȯļ vel nǟnd siedā kōțõrt: knaš kīrabi kōțõr rūožlimi – rūožõd tutkāmõs, sūr pitkā kōțõr.
Mier-rištīng se nai vȯļ – pūol-kalā, pūol-rištīng, knaš nai, sūrd vīrist ibūkst.
  (Se ni um riktig notīkõm, nei võib uskõ.)
Kl 24
 Īd baronõn nīn vȯļ riekaigās.
Sǟl lekš ikš vanā zīḑ piddõz; vȯļ järā vä’zzõn; sǟl vȯļ särnõ, zīḑ paņ pōna mōz un uz-smēkiz eņtš sūr kõuvõ pīp.
Baron neiz eņtš lä’bstõ, ku va zīḑ sǟl smēkõb.
Ta vȯļ briesmõg laskiji, tei läb vāldiņ un laskīz zīḑõn lēḑkõks pīp sūst ulz neiku, bet zīḑ īž tīera!
Siz baron paņ eņtš šulizõn kutsõm sīe zīḑ eņtš jūr tu’bbõ.
Un ni zīḑõn järā-loppõn bikšõd un a’m, zīḑ järā-ädagõn, nǟnd, ku baronõn plint käds, mõtlõb, ku ni laskūb täm ka mōz.
Un sǟl kukkõns vȯnd sūr kordõ pit, kus šmuts valābõd sil ne neitsõd, ieva’ltõd täuž.
Nei se baron kītõn, laz se zīḑ astõg siezõ pittõ sil.
Zīḑ vaņtļõb kil, äb tō, bet astamõst um, – riņdšt sōņ vȯnd sizāl.
Baron kǟnd, plint kä’dsõ, kītõn, laz zīḑ vaņtļõg tämmõn siļmõz.
Zīḑ mõtlõn: ni tutkām um.
Ni baron pand sīe plint sīlma jūr, tōnd zīḑõ laskõ – nei zīḑ siez pittõ sillõ, paska tikkiž iļ zīḑ i’ļ.
Baron pand plint järā, zīḑ nūzõn neiku liegā poț – sūrd abbõnd paskõ tǟdõd.
Baron pand, laz kutšõr vīg eņtš tubbõ, viedāg zīḑ ōrõnd mō un ajāg abbõnd järā.
Bet zīḑ siedā äb tō, ku rištõd rištīng ajāb täm abbõņi.
Ni at sulli kutšõrõks aijõnd abbõnd järā un baron andõn eņtš am um bikšõd ūd ōrõnd un pand kutšõrõn, laz võtāg īd õbiz, pang rieggõ jeddõ, laz zīḑ broutšõg jeddõ-pēḑõn – nei knaš pȯis neiku!
Kl 30
 Ikškõrd um jellõn ikš izā.
Tämmõn um vȯnd kakš-toistõn pȯigõ un ikš tidār.
Kūolõn nai.
Võttõn ūd naiz.
Se äb ūo võind nēḑi läpši ienǟdõ.
Ta um vȯnd selli äb juvastõ, kuŗēstõ, mõtlõn īdõ kabāl, kui ta võiks ne lapst nei notiedõ, ku ne äb ūotõ rovd.
Notiend nēḑi pa-līndõdõks, pa-klūkõdõks.
Iezõ ne kakš-toistõn pȯigõ ne at vȯnnõd rovd, päuvõ līndõd.
Jegā ȭdõg vȯnd roikõmõst sōmõst iļ vied iļ kuskõz: muitiz iebõd pa-rištīngõks, sadabõd vied sil un upāntõbõd järandz.
 Sīe tidārõn ka um vȯnd vägi lälamstiz lǟnd.
Vȭrõz-jemā tǟnda īdõkabāl rīdļõn.
Tidār pallõn ikškõrd jumāltõ, laž jumāl nägțõg u’nsõ, kus ta võiks eņtš veļidi lieudõ un kui ta võiks näntõn äbțõ pa-rištīngõks sōdõ. – Laz ta läk, kuņtš (~koņtš) ta sōb eņtš veļidi nǟdõ.
 Irgõn ūoņdžõl lǟdõ.
Lǟnd pids mõtsõ ȭdõg sōņ.
Mõtsās vȯnd selli beḑḑõr, sīņi ta um puggõn maggõm.
Ni ta um kūlõn, ku rovst rõkāndõbõd.
Vȯnd irm – bet at vȯnnõd täm veļid.
Veļid rõkāndõnõd un iskītõnd sõzārõn, kui näntõn lǟb un kui se sõzār võiks nēḑi nuoglōibõ, ku vȯlks võtāmõst sõzār īņi.
At pīnõnd kurv (~veža) un pannõd sõzār sīņ sillõ un vīnõd īņi iļ sūr vied īd vȭrõ kēņig mōzõ jedspēḑõn, pannõd mōzõ iļ pǟva, ku ne ȭdõn lībõd tāgiž.
 Nei ne jellõn pōr päuvḑi, nei nägțõd sõzārõn unsõ, laz ta läkkõ iezõ kālmad pǟlõ, ku täužkū spīḑõb, un koŗŗõg kālmad pǟld nodali un laz tieg nēst serkõd jegā veļ pierāst un kamät pīnõb, äb ūo brī rõkāndõ mit-ītõ sõ’nnõ, nei kōgiņ ku amād lībõd vaļmõd; siz laz pangõ jegā-īdõn sälgõ, siz ne iebõd pa-rištīngõks.
Neitst mõtlõn ūoņdžõl, kus ta selliz kālmad-tarā līedaks.
Ȭdõn attunnõd veļid – äb ūo kītõn midāgid.
Iezõ lǟnd vȯtšõm kālmad-ta’rrõ, lieudõn, sakoŗŗõn nodaļi, tūond sīņõ, kus ta um ma’ggõn, un irgõn pīnõ sērkidi.
Kim serkõ vȯnd nopīnõn ju, ku um lǟnd piddõz kēņig-pūoga.
Neitst (Līziņ) dikți knaš vȯnd, kēņig-pūoga ievaņtļõn, irgõn rõkāndõ, kis ta um, – ta äb tuoḑ kītõ mit-ītõ sõ’nnõ, set puriņțõb pǟdõ.
Kēņig-pūoga kītõb, ku ta tǟnda ārmastõb, laz tulg tämmõn īņõ nīnõ.
Ta äb midāgõst kītõn.
Kēņigpūoga võttõn īņõ.
Līziņ võttõn sērkõd ka īņõ.
 Kēņigpūoga tiend kōzgõnd.
Ta pīnõn set, piepūtõn nodaļi.
Nīn ležgõl vȯnd kālmad-tarā.
Īd ie sa’llõz lǟnd ulzõ sōmõ nodaļi.
Nīn vakț um siedā nǟnd.
Atõ kītõnd kēņigpūogan, ku täm nai um kuŗēst, ku se um järā kitāmist.
Kēņigpūogan kil um vȯnd zǟl, bet ku amād nei at kītõnõd, siz kitāmist täm um.
Ni īd pǟva um vīnd tǟnda kitām, broutšõ vīnõd.
Vel broutšõs ta um pīnõn eņtš sērkidi.
Rovz at amād nagrõnd, nägțõnd un kītõnd: “Voi se siz äb ūo kuŗēst – vaņtļõgõd, mis ta ni tīeb!” Tikkiž ta um kūlõn, bet äb ūo kītõn sõnnõ.
 At sōnõd siezõ kuožõ, nei atõ tunnõd kakš-toistõn klūkõ un lindõnd immõr rattidi un laskõnd ēņšta mōzõ.
Nei ta um irgõn nēḑi sērkidi sälgõ pandõ näntõn – sīest sūŗimist irgõn un piškimiz loptõn un sīe piškimiz serkõn ikš käduks vel um pūtõn.
Un nei ku um vȯnd sērkõd sǟlgas, nei amād līndõd ienõd pa-rištīngõks, set sīe īdõn, kien käduks um pūtõn, sīen se ikš keiž iend pa-tībõks.
Veļid at irgõnd rõkāndõ un sõzār kītõn, kui tämmõn um vȯnd, ku tämmõn nēḑi um vȯnd glōibõmõst.
Ni um vȯnd kēņigpūoga neijen luštigõl, ku täm knaš nai äb ūo buŗā, sōtõn sullist rattõd õbbist tagān un vīnd sīe naiz nīnõ tāgiž un tiend sūrd-sūrd kōzgõnd ūd pǟl.
 Un ku at vȯnnõd amād luštingõl, ni um kūlõn vȭrõzjemā, ku toiz kēņigvalstõs um täm vȭrõz-tidār selliz juvāmõs.
Sīen um vȯnd zǟl, tōnd näntõn ležgõl, laz sōgõ slikțõ tīedõ näntõn.
Kil um sōtõn mingiži-äb-mingiži juvḑi ažḑi näntõn un pōlandõkši, laz võtāgõd tǟnda ka, ku ta slikți näntõn äb tie.
Bet ne at vȯnnõd kovāld, äb ūot vēļõnd jemīņ piepiettõ ēņšta tuoista kõrd, äb ūot võttõn vastõ.
Izā at tūonõd nīnõz un vȭrõzjemā at jettõnd sīņīž ikšiggiņ.
Kl 31
 Siz ku jumāl um amḑi pūḑi lūond un amādõn liedõd andõn, siz kūzõn un piedagõn at vȯnnõd nõggõld ežmõks sellist īž neiku paldītõn.
Un ne äb ūot vȯnnõd sīeks mierig, at pallõnd ka liedõdi, bet zīḑõst lī’edõd.
Tund juvā vīmõ – kīskõn un puriņțõn tikkiž līedõd järā.
Lǟnd jumāl jūr, at pallõn glōzõst līedõd eņtšõn.
Ȭdõn at pa’llõnd, ūoņdžõl at vȯnnõd glōzõst līedõd jūsõ.
Tund tūļ – lī’edõd pagālam.
Ni ne at vȯnnõd nei äbknaššõd un amād at nēḑi nagrõnd.
Näntõn vȯnd uid, ku ne at paļļõnd, un at lǟnõd jumāl jūr, pallõnd ne vanād līedõd tāgiž.
Un jumāl um andõn un sīest āigast nänt līedõd vȯļț pīlõnd amā āigast. 
Kl 32
 Ku jumāl vȯļ tikkiž lūond, siz ta vȯļ pand grōv kōvam amād luomõdõn, mis ta vȯļ lūond, laz jūodõ sōg: vȯļț räukõn, ku vietā äb ūo.
Vī’mõ-kuļlõn at vȯnnõd knaššõd ōrõnd sǟlgas, se äb ūo lǟnd kōvam, se um iekõn īdst oksāst toizõ un loulõn.
Jumāl kizzõn: “Mikš šinā nei iekõd?
Mikš sa tīe jūr äd lǟ’?” – “Min at knaššõd ōrõnd sǟlgas, ma äb või mōkõks nuorikkõ nänt.” Jumāl kītõn: “Ja nei sa rõkāndõd, siz sa äd või mittõ kunāgõd siestõ jūodõ.” Sīepierāst vīmõ-kuļļõn um jūomõst nēšti tīlkišt, mis pū oksišt tilkõbõd.
Un sīepierāst ku vīmõkuļ tōb paldīņ jūodõ, siz ta mūžõm ōŗõb “vī’mõ, vī’mõ, vī’mõ!” (Kastugtõ ta ka jūob).
 Se strīp-viedai vȯļ ōpš vȯnd nanāks.
Siz vȯļ se mō-mi’grikki, se um jo tõuvõ kouvõn un sigā kouvõn vel jo tõvāks un nei kȭrdast kõrdõ.
Rebbi um vȯnd täiž, kis um vieddõn stīgõ eņtš sūr lūdõ-tabārõks, vieddõn stīgõ, kus pūol rouvõn lēmõst um.
Se suiž laikam vȯļ … - voi se suiž iz ūo mingiži tȭlpidi pand.
Okš vȯļ vīnd siedā mōdõ, mis ne kōvist ulz.
Un sīest mō-kāndamõzõst tämmõn vel paldīž um mustā se kōra.
Un suddõn um sīepierāst mustā sū, mō-migrikki amā lebbõl mustā.
 Agā se um rōntišt ka lugdõd.
Kl 36
Mierkōzgõnd
 Ikškõrd ikš Aņdrõks un Pētõr at lǟnõd mierrõ siļk-võrgõdõks ȭdõn, pivāpǟva ȭdõg um vȯnd si’gžõ.
Ne atõ nuo-eitõnd võrgõd mierrõ.
Pētõr um pand ma’ggõm lōja sarrõ, Aņdrõks ie-altõn pīp, smēkõn un iend mõtlõn um vodlõm, ku kalād puggõbõd võrgõz.
Muskant ka tämā um vȯnd, īņi äb ūo vȯnd midāgõd.
Uzreiz um tund lōja tutkāmõst viedstõ ilz ikš naistpūoļi – pūol-kalā, pūol-rištīng, knaš, vīrist ibukst, vägi nūoŗ ta äb ūo vȯnd – naț, mier-rovz, nei ne nutistõ.
Ta um kītõn nei: “Mikš-pierāst tēg ūotõ viskõnd ānkaŗ min nīn kīndõksõz?
Min tidārõn at tämpõ kōzgõnd, ne äb sōtõ kuigõd si’l emīņ.
Tu’l minnõn īņi un võtā eņtš ānkaŗ ulzõ.”
 Aņdrõks iend mõtlõn, kui ta võib mier puojõz īņi nuolǟdõ.
Un nei se nai um võttõn vändõn ō’rõn immõr pǟ tämmõn un vīnd täm eņtšõn īņi vied sizzõl.
 Ne at lǟnõd un aizlǟnõd īd knaš nīn jūr un riktig – ānkaŗ um vȯnd kīndõksõs.
Ta võttõn ānkaŗ ulz, un kōznikād lǟnõd tikkiž nīnõz kōznõgiž.
Näntõn at vȯnnõd mier kōvõdõks (~gliemõz) kȭr rattõd un amāst su’g kalšti (!) um vȯnd nēḑi õbiži.
Brūțõn at vȯnnõd kūlda ō’rõnd un seļļi krūonõ  vȯnd pǟsõ, ku se spīḑõn neiku pǟva.
Siedā äb muošta iskītõ, kis se brūdgana um vȯnd. (Kalāmīe ānkaŗ – äb ūotõ tuoḑõnd siedā īž nustõ.) Nīn um vȯnd knaš.
Sizāl ne atõ spēļõnd un daņtšõnd un jūonõd kōzgõņi.
Bet muskantõ äb ūo võnd ežmõks.
Siz se mierjemā rõkāndõn un andõn īd sūr pūgdõb-instrument, laz Aņdrõks spēļõg nēḑi kōzgõņi, ku tämā juvist samaksāb.
Ni ta um spēļõn, ta um mõtlõn: nei kōgiņ võib,  kamät kalād puggõbõd võrgõz.
 Ku ni at vȯnnõd kōzgõnd loptõd vastõ uomõgt, siz um mierjemā kītõn nei: “Ni ma vīb sīnda kuodāj.” Jedmõl kuodāj vīmõt ta um kītõn: “Ma sinnõn āndab pa-ab mǟdõltõbõks nēšt kōzgõņišt midāgid.” Un andõn īd iskēratõd sīlmad-ōrõn un kītõn nei: “Ku sa siedā gläbūd, siz sīeks sa sōd rikustõ (~ līd rikāz).
Minā eņtš nīn nustāb sīestõ kuožõst järandz mūzõ kuožõ, sīest ku seļļist mīed lǟbõd iļ min nīn iļ, kienstõ minā kārtab (ne at vȯnnõd ne damp-koigid).
Siedā aigõ sōņi kamät min nīn vȯļ täsā, tēg vejist vagās āigas; bet ku minā līb eņts nīnõks jedspēḑõn, siz täddõn pūgõbõd touvõd.” Un sīest ka palditõn touvõd vȯļļid īdõ kabāl.
Vaņšti ku se nīn um vȯnd Kūolka nanā kilgsõ, siz at vȯnnõd vagād āigad. 
 Nei um mierjemā pand ōrõn immaŗ pǟ tegīž tämmõn un tūond laijõ tāgiž.
Bet ni um vȯnd tikkiž neijen vȭrõz tämmõn – äb se lōja, äb se kalāmīed, äb Pētõr, äb midāgõst äb ūo vȯnd seļļi, neiku ta um jettõn.
Ni ta um tund aigõ, ni vȯnd tikkiž amād kōrandõd at vȭrõks ienõd, mitikš rištīng äb ūo tǟnda tundõn emīņ.
Un ku ta ni um irgõn kītõ, kus ta ni um kǟnd un vȯnd, siz ar mǟdlõnd, ku vanāst va’ņšti āigastiņ ikš kalāmīez kalād veijõs um järā kaddõn lōjastõ, un ne atõ sōnõd nǟ’dõ, ku se um se īž kalāmīez.
 Se kalāmīez um rikkõks sōnd, tämmõn sūr kalād-voņ vȯnd.
Se sīlmadōrõn um pīlõn pa-mǟ’dõltõbõks.
Kl 40
 Ikškõrd ikš ǟma ie-iedõn suormõz un vier jūokšõn lu’m pǟlõ.
Ta um kītõn, laz tämmõn vȯlk selli tidār ku lum.
Un nei um sindõn vālda tidār punnist poskudõks.
Ǟma nuokūolõn, mīez võttõn tuoiz naiz.
Se īd pǟvan trietsõn sīe tidār jedspēḑõn. 
 Ta um lǟnd pids mõtsidi.
Tubā – tariļḑ, kōšid, kōid.
Iskietõn siem-aiga vaļmõks un pand lōda pǟlõ, īž pu’ggõn lovān allõ.
Atõ tunnõd pēgal-pūogad – piškist mī’ed, ne at vȯnnõd kuldõ kōvamõs kūlda-mä’gsõ, mōn allõ at kouvõnd. (Vaidõl ma kūlõz – Rīmiņ, ikš skuțk, kītiz.) Atõ brīnõnd, kui näntõn sīemāiga vaļmõz, pasienõd, atõ lǟnõd jedspēḑõn.
Neitst iend sīņ jelām.
 Vȭrõž-jemā tulāb kēmõdõks nīnõ.
Vanā nai pa’llõn, laz laskõg tǟnda si’l.
Ta äb lask, Kēmidi vȯļļi eņtšõn.
Siz at izva’idõnõd.
Vanā nai piepīkstõn nei līdzõ jūrõ, ku neitst saddõn mōzõ un vȯnd pagālam.
Pēgal-pūogad konnõ.
Ikš ie-akkõn sīe kem jūrõ, vieddõn sīe ulz pǟstõ ibukst sizāld – un neitst iend jellõ.
Pasienõd, lǟnõd jedspēḑõn tegīž.
 Neitst nopiezzõn rīstidi un nei jedspēņ.
Nai tund umardõks, ikš pūol giftig.
Īž jamstõn, – äb ūo vȯstõn, äb vȯļļi rō’dõ – pasmekkõn, tuoiz kaņț andõn neitstõn.
Se saddõn pȭrandõl pagālam.
Mīed tunnõd kuodāj, izvõtšõn – midāgõd.
Nuovȯstõnõd glōz zārka, vīnõd kūlda-mä’ggõz.
Rīek pǟl ikš nuosadāb mōzõ – umārz issadāb sūstõ un neitst ieb jellõz.
Luštigõld.
Kis um nuosa’ddõn, se um sōnd sīe tidār pa-naizõks.
Notiend kōzgõnd, at vȯstõnd ma’gdidi, izbruvõnd vȯļtõ …
Kl 41
Rebbi, kaš, mõtsā-sigā un okš
Re’bbi um lǟnd perīmīe (!) nōțõd-ta’rrõ.
Vanā runts um vȯnd sǟl jedsõ.
Rebbi kizzõn: “Mis sa täsā tīed?” – Perīmīez äb āndaji sīedõ.
Rebbi kutsõn īņõ.
Rebbi ievīnd eņtš beḑḑõrõz.
Suiž lǟnd piddõz.
Rebbi kītõn: “Li lougõ, alā li nei, ku min drougõz äb…” Bet äb ūo nägțõn su’ddõn.
 Nei suiž satiekõn okš un mõtsā-sigā, pastōstõn näntõn.
Ne lǟnõd rebiz ko’d pǟl.
Rebbi kītõn, laz istieg juvõ sīedõbtõ.
Nei okš juvā rīek-tiedai, su’ž slakta’r nuomurdõnõd īd buļļõ īd kōra (!) jūs, mõtsāsigā satiend pūstõ tarīļḑ.
Attūonõd rebīz kod jeddõ.
Rebbi tund uldz, kītõn, laz amād paglä’bbõgõd, ku tämmõn irm, ku äb sō sakīsktõd.
Mõtsāsigā sōmal si’zzõl, suiž gadag-pȭrõz, okš pūzõ.
 Nei tulāb ulz – sūr dālba iļ a’b, īrgõb sīedõ õrra-rra-rra-rra.
Suiž nǟb: “Ūja, ta nosīeb tikkiž, kus siz mēg sōmõ?!” Mõtsāsigā tōb nǟdõ, pistāb nanā ulz.
Kaš mõtlõb, ku īr, akkõb na’nnõz.
Sigā andõn jālgadõn tīet.
Nei kaš isädagõn – gadāg-pȭrõz su’ddõn pǟlõ; nei suiž panāb mõtsõ.
Kaš isädagõn su’dstõ, kaš pūzõ – okš iekõb pūstõ mō, sarabīz ēņšta un drougõdõn tagān.
Rebbi set nagrõb.
Kaš tulāb tāgiž un sīebõd.
Kl 48
 Sīts Kūolkas um vȯnd Kōvitš [= Adamovič] Jǟkõb – se um amn-ī’ggõks, m vel vȯļ läpš, ku ma tǟnda neiz – se um muskant vȯnd.
Un siz ta um lǟnd īd tuoiz mīekõks va’ddõl: tīe-pǟva um vȯnd.
Pand rōz ānkaŗ pǟlõ, tōnd rōz atnovatõ, neiki ma’ggõm īeks.
Siz um tund ikš naistpūoļi punnist ibukstõks un lagtõn selliz krīzdag sīlmad pǟl un vīnd täm jedspēņ, kītõn, laz läk täm kōzgiņš spēļõm, ku täm tidārõn at kōzgõnd.
 Un siz tämā um aizlǟnd sīņ.
Akurāt at kōzgõnd vȯnnõd.
Siz tämmõn sǟl kōzgõns um sōnd mīmtõd selli sīlmadō’rõn pu’nnist isummõltõd tutkāmõdõks.
Un ku tämā um sōnd virgõ, siz tämmõn se sīlmadō’rõn um vȯnd.
 Min mīe sõzār, se vȯļ minstõ jo vaņim, se mi stōstiz.
Kl 49
 Se um vȯnd, ku um sōnd mīrtõd ikš nīn.
Ni um vȯnd va’idzig siedā ristīngtõ, mis panāb sīņ si’llõ, sīe mīr si’zzõl.
Ni tīeb selli bal un nuospriežõb, mingi tulāb amā jedsõ vastõ nēšt vǟ’rišt, sīe līb pa’nmist, laz ta līg kis līdsõ. 
 Un sīe mīrnikan um vȯnd ikš piški tidār un se um tund vastõ.
Ni tämmõn um vȯnd zǟl kil, bet ä või siedā eņtš sõnnõ abvõttõ.
Un pand eņtš tidār sīņ si’llõ un siz pand lōda un neijen ažḑi jeddõ sīe lapsõn, laz ta nei mǟngag sǟl.
Nei se izā īdõ kabāl – zǟl um, bet mīrtõmõst u’m.
Un nei nei kōgaz um vȯnd nuomīrtõn, ku se läpš um astõn ra’i pǟl.
Un ni vel perīz panāb vel vi’zzõ, neiku se läpš äb nǟ tǟnda emmit.
Ni se läpš kītõb: “Tōți, ma vel sīnda nǟb, ku se izā lǟb sīe perīz panmõ.
Un siz izā sīe zǟldõmõks saddõn talažõd pǟldõ mō’ un vȯnd pagālam.
 Sīe ma kūliz eņtš ǟma kädst um se tegīž vȯļ eņtš ǟma kädst kūlõn.
M 1
Mustānum nīn.
  Mustānum kilās um vȯnd nänt āigastõd sūr uņțapāj nīn.
Sīe nīn izāndõn um vȯnd ikš tidār.
Te täm eņtšõn äb uõ  vȯnd, sīe ta um nosalāndõn un sīe tidārõn um vȯnd Alvīn ni’m.
Izā um kǟnd immär salāndõs.
Ta (u)m nosalāndõn roušti Sōrmōl (~ Sōrmal), tuond sīḑõ un pand vi’zzõ.
Mōn alā (!) um vȯnd vaņ selli gaņg, sǟl um vȯnd se tsietõmtubā, kus ta um pand vizās (!) nēḑi roušti, mis ta um nosalāndõn.
  Un siz um tund ikš izānd kuoigõks Sōrmald un se (u)m tō’nd tūlda sīțš mō pǟl pästam ne ro’ud vāldiž.
Se um vȯnd Otokār.
Ta (u)m notund sīḑõ.
Nīnizānd um võttõn tǟnda vi’zzõ un pand vizās (!).
Tidār um vīnd sīedõ Otokārõn.
Un se Otokar  um iemīliņțõn sīe tidār.
Un se tidār um laskõn sa’lliz sīe Otokar vāldiž′ .
Otokar um kītõn sīe tidārõn, ku ta lǟb sōm ūd(õ) joudõ Sōrmald, siz tulāb ūd zōldatõdõks.
Un se tidār um pa’llõn: ku ta tulāb, algõ ta tapāg täm izā mō’zõ.
  Otokar um tund pids siedā mōnalīz gaņg amād zōldatõdõks un um murdõn sīe izānd uks ildzõ.
Zōldatõd um tōnd nīnizānd mōzõ tappõ.
Siz um tund Otokar un se um kītõn, ku algõ tapāg mōzõ sīe izānd.
Siz se izānd vel um vȯnd kakšštuņḑõ je’ltsõ un siz ta (u)m kūolõn järā.
Otokar um võttõn sīe tidār un tikkiž vīļa, laskõn sīe nīnõn tu’l jūrõ un īž tidārõks lǟnd jedspēņ Rīgõ.
Sǟl um nuojūond knaššõd kōzgõnd.
Ta jelāb vel tämpõ un mēg ka tōž(mõ) lädõ ne kōzgõnd pǟl, bet tuļ šūr tōvaz – iz sō.
Mustānum (M 1)
Trīn Otnär (60, lätlane)
26. VII. 1920
M 2
Mierkōzgõnd.
  Se seļļi pivāpǟva ȭdõg um vȯnd.
Ne (u)mat lǟnõd mierrõ.
Un se ikš um vȯnd, sīen at vȯnnõd spēļõd ka īņõ un se um spēļõn sīes lõjas, kōdsiņ n(e) at vȯnnõd, tuoi um maggõn.
Un siz se merjemā um täm jūrz tund ilz un pa’llõn, ku täm tidārõn (u)mat kōzgõnd un laz tulgõ täm kōzgiņž spēļõm.
No, ta (u)m alz kītõn, ku t(a) ä või tä’mkõks īņõ lǟdõ vied si’l, ku ta upāndõb järā.
Nä, ta (u)m kītõn, ku ta võib tǟnda – mis tämmõn um vȯnd seļļi eḑḑiōrnõ vȯnd, seļļi širts, mis nutāb – ku ta panūb sīe tämmõn immär pǟ, ku siz mingist sīd(õ) äb ūo, ku ta attuob täm tāgiž teiz.
  No, un ta tämmõn um aizlǟnd īņõ.
No sǟl ta (u)m spēļõn.
Ne kōzgõnd (u)mat võnnõd, neiku ta (u)m kītõn, nei sǟl um vȯnd.
No, un ku siz āiga um vȯnd le’b, siz ta (u)m vīnd täm täiz tāgiž sīezõ laijõz.
Un sīe sīlmaō’rõn siz tämmõn um antõd nei neka par piemiņ – se īž, kis tǟnda um tuond tāgiž um andõn.
Un nei se siz...
Mustānum (M 2)
T[rīn] O[tnär] (61, Pr.).
26. VII. 1920
M 3
  Un ne (u)māt kagž drougõst at jellõnd ku’bs.
Mō pǟl ne at jellõnd.
Siz tuoi um kūolõn järā, tuoi vel um īend.
No se ni um īend jellõz, bet sīen at tunnõd kōzgõnd.
Ku ne (u)māt salōlatõd, ku ne at pivāstkuodāst ulz tund  nei neka um sǟl pivākuodā jūs, ne kālmad ka at – un ta (u)m kītõn ne muntõn, laz ne läkkõd krūog jur – neiku vanāst vȯ’ļ, krūogõ vȯļ se paikõl–iemi – ku ta lǟb kālmad pǟl eņdž drougõ ka (aiz)kutsõm kōzginz.
  No, (u)m aizlǟnd un eitõn sīņ poļļinz un irgõn sǟl rõkāndõ un kutsõn kōzginz.
Un nei se kālma um atški’rrõn vāldiņ.
Un ta drougõz um võnd, ni (u)m vȯnd jels, bet ta sīest midēgõst äb ūo kartõn.
No jels, jels.
Um kītõn, no, ta pallõn eņtš kōzgõnz tǟnda.
No ta (u)m atkītõn, ku tämmõn ka (u)māt kōzgõnd tä’mp(õ); ku ta ni (u)m e’žmõks satund täm jūr tǟnda sapōlam, laz ta siz īegõ litõ āiga pǟl täm jūr, siz ne täiz lǟbõd täm kōzginz.
No, un ta (u)m lǟnd sīņ droug kōzgõnz, sīez kalmõz.
No sǟl um antõd tämmõn sīed, jūod, neiku kōzgiņš ju (u)m.
Un kuolm stik ta (u)m izdaņtšõn.
Un ku se ni (u)m vȯnd le’b, ta (u)m lǟnd, tämmõn lēmõst um eņtš kōznikād, brūț jūr, kālmast ulz tulmõst.
  No, ku (u)m sīest kālmast vȯnd ulz tund, bet ni äb ūo vȯnd pivākuodd(õ) äb kālmidi, äb krūogõ, äb midāgid äb ūo vȯnd, pavíssõm vȭrõz platš, vȭrõz mō.
Nei ta (u)m lǟnd, sōnd riek kä’ddõ, lǟnd pids ŗek un sōnd īd päpmȯizõz, kus päp um jellõn, strōjpõn je’llõ.
No, ni ta irgõn kizz(õ), ku kus ta ni um paldīņ, un iskītõn, kui tämmõn ni um, k(u) äb ūo nei vȯnd, ku um vȯnd.
Nä, se päp täm kä’dst um iski’zzõn pienes (!) un ta (u)m iskītõn pienes, kui ni (u)m vȯnd, ku nei um vȯnd, ku ta um lǟnd sīņ un ku ni äb ūo mittõ midāgõd jemīņ, vȭrõz tikkiž.
  No, un se päp ni (u)m irgõm vȯtšõ tagān va’ņšti ruļšti, vaņšti rōntišt.
Un se päp tikkiž lieuvdõn, ku se pivākuodā um vȯnd un sīes pivāskuodās brudganā um kaddõn järā, lǟnd kālmad pǟl un äb ūo lieuvtõd – se vȯnd ievēratõd.
No, ku se (u)m tikkiž vȯnd le’b, sīe īž kūož pǟl um īend patū́’gõtšupaks, mittõ midāgõd siz äb ūo vȯnd – nei kōgaz se garā, se jeng siz vel um je’llõn.
Mustānum (M 3)
Teicējs nav zināms.
M 4
  Sīd va’nstõ āigasts, sīd Kūolkas, Kūolka nanās mat vȯnnõd nītõd, kōramōd.
Un siz sǟl mat kaitsõnd jelaiḑi ne ro’uz, kis siz at jellõnd sīes āigas.
No, un mierst umāt ne nōŗad eņtš jelaidõks tund ka uldz, kaitsõnd ka jelaiḑi.
Un ne miernīemõd, ne nōŗõd umāt vȯnnõd amād si’ņņist.
Un ne nīemõd umāt attunnõd ju kougõn mõtsõz.
Nänt āiga (u)m vȯnd täuvž, ku näntõn m vȯnd täiz lēmõst tāgiž.
Un nēšti nēmist ikš um īend sīņ mõtsõ, ațškiŗŗõn mūšti järā.
Un nei sīest paldīņ vel ne siņņist nīemõd voļļid, vel paldīž sīest nōŗõd nīemõd – ne neiku lețkīelkõks kītõb – su’gst.
Mustānum (M 4)
